[{"bible_id":"1726","chapter_code":"1SA.1","verse_code":"1SA.1.1","label":"1","content":"Muaj ib tug txivneej hu ua Ekanas kws yog xeem Efalayees, nwg nyob huv lub nroog Lamas sau lub laaj roob Efalayees. Ekanas txiv hu ua Yelauhaas hab nwg yawm hu ua Elihus, Ekanas yog Tauhus tsev tuabneeg hab yog cuab Xufes."},{"bible_id":"1726","chapter_code":"1SA.1","verse_code":"1SA.1.2","label":"2","content":"Ekanas muaj ob tug quaspuj: Hanas hab Peninas. Peninas muaj mivnyuas, tabsis Hanas tsi muaj."},{"bible_id":"1726","chapter_code":"1SA.1","verse_code":"1SA.1.3","label":"3","content":"Ekanas naj xyoo caab tsaj huv lub nroog Lamas moog fij hab pehawm tug TSWV kws muaj fwjchim luj kawg nkaus huv lub nroog Silaus. Haufenis hab Finehas kws yog Elis ob tug tub yog povthawj ua tug TSWV teg num nyob huv."},{"bible_id":"1726","chapter_code":"1SA.1","verse_code":"1SA.1.4","label":"4","content":"Txhua zag kws Ekanas tua tsaj fij, nwg muab tej nqaj faib rua Peninas hab Peninas cov mivnyuas ib leeg ib co."},{"bible_id":"1726","chapter_code":"1SA.1","verse_code":"1SA.1.5","label":"5","content":"Txawm yog Ekanas nyam Hanas heev dlua los nwg tsuas faib ib qho rua Hanas xwb, rua qhov  tug TSWV tsi pub Hanas muaj mivnyuas."},{"bible_id":"1726","chapter_code":"1SA.1","verse_code":"1SA.1.6","label":"6","content":"Peninas kws nrug Hanas sis tw ua neej, nwg pheej txobthuam hab rhuav Hanas ntsejmuag, rua qhov tug TSWV tsi pub Hanas muaj mivnyuas."},{"bible_id":"1726","chapter_code":"1SA.1","verse_code":"1SA.1.7","label":"7","content":"Peninas pheej ua le nuav ib xyoos dlhau ib xyoos; thaus obtug nrug suavdlawg moog pehawm tug TSWV huv lub tuamtsev los Peninas pheej ua rua Hanas nyuaj sab hab quaj tsi xaav noj mov."},{"bible_id":"1726","chapter_code":"1SA.1","verse_code":"1SA.1.8","label":"8","content":"Ekanas kws yog tug quasyawg nug Hanas has tas, \u201cHanas, vim le caag koj pheej quaj? Vim le caag koj tsi noj mov le? Vim le caag koj nyuaj sab ua luaj? Koj tau kuv zoo tsi cuag le koj muaj kaum leej tub los?\u201d"},{"bible_id":"1726","chapter_code":"1SA.1","verse_code":"1SA.1.9+1SA.1.10","label":"9-10","content":"Muaj ib zag, thaus puab noj mov huv tug TSWV lub Tuamtsev huv lub nroog Silaus taag. Hanas ntxhuv sab heev, nwg txawm sawv tseeg, nwg thov tug TSWV hab quaj nca heev. Thaus ntawd tug povthawj Elis nyob quastsawg ntawm tug TSWV lub Tuamtsev lub qhovrooj ib saab."},{"bible_id":"1726","chapter_code":"1SA.1","verse_code":"1SA.1.11","label":"11","content":"Hanas coglug has tas: \u201cTug TSWV kws muaj fwjchim luj kawg nkaus, thov koj tsaa qhovmuag saib kuv kws yog koj tug ntxhais qhev! Thov koj pum kuv tej kev lwj sab hab hlub kuv! Thov koj ncu txug kuv hab pub kuv muaj ib tug tub! Kuv coglug rua koj has tas, kuv yuav muab tug tub ntawd fij rua koj, ua koj teg num moog taag nwg simneej hab yuav tsi chais nwg cov plaubhau le.\u201d"},{"bible_id":"1726","chapter_code":"1SA.1","verse_code":"1SA.1.12","label":"12","content":"Hanas thov tug TSWV ntev loo. Elis saib ntsoov Hanas lub qhovncauj."},{"bible_id":"1726","chapter_code":"1SA.1","verse_code":"1SA.1.13","label":"13","content":"Hanas thov Vaajtswv qhovncauj ua zug kais, tabsis tsi nov suab le. Yog le ntawd, Elis xaav has tas yog Hanas qaug cawv."},{"bible_id":"1726","chapter_code":"1SA.1","verse_code":"1SA.1.14","label":"14","content":"Elis txhaj has rua Hanas has tas, \u201cKoj tseem yuav qaug cawv le ko moog txug thaus twg? Koj ca le tseg tsi xob haus cawv lawm!\u201d"},{"bible_id":"1726","chapter_code":"1SA.1","verse_code":"1SA.1.15","label":"15","content":"Hanas teb has tas, \u201cKuv tug tswv, tsi yog kuv qaug cawv, kuv tsi tau haus cawv! Kuv nyuaj sab heev, kuv taabtom thov Vaajtswv hab muab kuv tej kev nyuaj sab tso rua tug TSWV."},{"bible_id":"1726","chapter_code":"1SA.1","verse_code":"1SA.1.16","label":"16","content":"Koj tsi xob xaav has tas, kuv yog ib tug quaspuj kws tsi tsimtxaj. Kuv thov Vaajtswv le nuav tub yog vim kuv muaj kev nyuaj sab heev.\u201d"},{"bible_id":"1726","chapter_code":"1SA.1","verse_code":"1SA.1.17","label":"17","content":"Elis has tas, \u201cKoj ca le moog tsev kaaj sab lug, hab thov tug TSWV kws yog cov Yixalayees tug Vaajtswv pub rua koj lawv le koj thov nwg lawm.\u201d"},{"bible_id":"1726","chapter_code":"1SA.1","verse_code":"1SA.1.18","label":"18","content":"Hanas teb has tas, \u201cThov koj hlub kuv.\u201d Ces Hanas txawm moog noj mov hab tsi nyuaj sab lawm."},{"bible_id":"1726","chapter_code":"1SA.1","verse_code":"1SA.1.19","label":"19","content":"Thaus kaaj ntug Ekanas hab nwg tsev tuabneeg sawv ntxuv lug pehawm tug TSWV taag, ces puab txawm rov qaab lug tsev rua huv lub nroog Lamas lawm. Ekanas nrug Hanas pw, hab tug TSWV ua lawv le Hanas tej lug thov."},{"bible_id":"1726","chapter_code":"1SA.1","verse_code":"1SA.1.20","label":"20","content":"Ces Hanas txawm xeeb tub hab yug tau ib tug tub. Nwg muab tug mivtub ntawd tis npe hu ua Xamuyees,  rua qhov Hanas has tas, \u201cKuv thov tug TSWV pub tug tub nuav rua kuv.\u201d"},{"bible_id":"1726","chapter_code":"1SA.1","verse_code":"1SA.1.21","label":"21","content":"Xyoo tom qaab rov txug lub caij kws Ekanas coj tsaj moog tua fij rua tug TSWV lawv le nwg tau coglug tseg, nwg hab nwg quaspuj mivnyuas txhaj rov qaab moog rua huv lub nroog Silaus."},{"bible_id":"1726","chapter_code":"1SA.1","verse_code":"1SA.1.22","label":"22","content":"Tabsis zag nuav Hanas tsi moog lawm. Hanas has rua nwg tug quasyawg has tas, \u201cKuv yuav tog kuas kuv tug mivtub tseg taug mig tsaiv, kuv maam le coj nwg moog rua huv tug TSWV lub tsev, hab ca nwg nyob huv moog taag nwg simneej le.\u201d"},{"bible_id":"1726","chapter_code":"1SA.1","verse_code":"1SA.1.23","label":"23","content":"Ekanas teb has tas, \u201cKoj ca le ua lawv le koj pum zoo; koj nyob huv tsev moog txug thaus tug mivtub tseg taug mig tsaiv. Thov tug TSWV ua kuas koj  tej lug cog tseg tav.\u201d Yog le ntawd, Hanas txhaj nyob huv tsev hab tu nwg tug mivtub xwb."},{"bible_id":"1726","chapter_code":"1SA.1","verse_code":"1SA.1.24","label":"24","content":"Thaus tug mivtub tseg taug mig lawm, Hanas txawm caab ib tug txiv nyuj noobnyoog peb xyoos,  ris ib tawb moov qeb, ib naab cawv txiv maab, hab coj nwg tug mivtub moog rua peg lub nroog Silaus. Txawm yog Xamuyees tseem yau heev los nwg ca le coj moog rua huv tug TSWV lub tsev kws nyob peg lub nroog Silaus."},{"bible_id":"1726","chapter_code":"1SA.1","verse_code":"1SA.1.25","label":"25","content":"Thaus puab muab tug txiv nyuj ntawd tua fij taag lawm, puab txawm coj tug mivtub moog cob rua Elis."},{"bible_id":"1726","chapter_code":"1SA.1","verse_code":"1SA.1.26","label":"26","content":"Hanas has rua Elis has tas, \u201cTug tswv, koj puas tseem ncu tau kuv lawm? Kuv yog tug quaspuj kws thaus koj pum tuaj sawv ntawm nuav thov tug TSWV ntaag."},{"bible_id":"1726","chapter_code":"1SA.1","verse_code":"1SA.1.27","label":"27","content":"Kuv thov tug TSWV pub tug mivtub nuav rua kuv, mas tug TSWV pub rua kuv lawv le kuv tej lug thov."},{"bible_id":"1726","chapter_code":"1SA.1","verse_code":"1SA.1.28","label":"28","content":"Yog le ntawd, kuv txhaj muab kuv tug mivtub fij rua tug TSWV, ca nwg ua tug TSWV tuabneeg moog taag nwg simneej le.\u201d Ces puab  txawm pehawm tug TSWV qhov ntawd."},{"bible_id":"1726","chapter_code":"1SA.2","verse_code":"1SA.2.1","label":"1","content":"Hanas hu nkauj has tas: \u201cTug TSWV ua rua kuv zoo sab kawg nkaus le; kuv zoo sab kawg kws tug TSWV pub rua kuv tau ntsejmuag! kuv khaav tau rua kuv tej yeebncuab; kuv zoo sab heev, rua qhov Vaajtswv paab kuv."},{"bible_id":"1726","chapter_code":"1SA.2","verse_code":"1SA.2.2","label":"2","content":"\u201cTsi muaj leejtwg dlawbhuv le tug TSWV; tsi muaj leejtwg sab zoo npaum le nwg, tsi muaj leejtwg tsomkwm peb le peb tug Vaajtswv."},{"bible_id":"1726","chapter_code":"1SA.2","verse_code":"1SA.2.3","label":"3","content":"Ca le tseg mej tej lug khaavtheeb, hab tseg mej tej lug khaav txiv, rua qhov tug TSWV yog tug Vaajtswv kws paub hab tshuaj txhua yaam kws tuabneeg ua."},{"bible_id":"1726","chapter_code":"1SA.2","verse_code":"1SA.2.4","label":"4","content":"Cov tubrog kws muaj zug heev tej neevnti tub luv taag lawm. Tabsis cov tuabneeg kws qaug zug rov muaj zug tuaj."},{"bible_id":"1726","chapter_code":"1SA.2","verse_code":"1SA.2.5","label":"5","content":"Tug tuabneeg kws txeev muaj noj muaj haus, nwgnuav nwg yuav tau moog ua zug noj, tabsis tug kws ibtxwm tsi muaj noj, muaj noj lawm. Tug quaspuj kws ibtxwm tsi muaj tub, yug tau xyaa leej tub; tabsis tug quaspuj kws muaj mivnyuas coob, tsi tshuav ib tug le lawm."},{"bible_id":"1726","chapter_code":"1SA.2","verse_code":"1SA.2.6","label":"6","content":"Tug TSWV ua kuas tuag hab ua kuas rov caj sa; nwg xaa tuabneeg moog rua huv tub tuag teb hab coj puab rov qaab lug."},{"bible_id":"1726","chapter_code":"1SA.2","verse_code":"1SA.2.7","label":"7","content":"Nwg ua rua ibtxha pluag hab ua rua ibtxha npluanuj; nwg muab ibtxha txu ua cov yau hab tsaa ibtxha ua cov luj."},{"bible_id":"1726","chapter_code":"1SA.2","verse_code":"1SA.2.8","label":"8","content":"Nwg tsaa cov tuabneeg pluag sawv huv tej moov aav lug, hab nwg tsaa cov tuabneeg txomnyem sawv huv qhov tshauv lug; nwg tsaa puab nrug tej numtswv nyob sis txig, hab pub puab tau koob meej. Tej ncej kws txheem lub nplajteb yog nwg le; nwg tsim lub nplajteb rua sau tej hauv ncej."},{"bible_id":"1726","chapter_code":"1SA.2","verse_code":"1SA.2.9","label":"9","content":"\u201cNwg tsomkwm nwg tsaav tuabneeg kws ncaaj nceeg, tabsis cov tuabneeg sab phem yuav pluj moog rua huv qhov tsaus ntuj nti; tuabneeg tug zug yeej paab tsi tau kuas tuabneeg dlim."},{"bible_id":"1726","chapter_code":"1SA.2","verse_code":"1SA.2.10","label":"10","content":"Tug TSWV cov yeebncuab yuav raug puamtsuaj; nwg ua rua xub nroo nrov nroo ntwg sau ntuj tuaj tawmtsaam puab. Tug TSWV yuav txav txim rua txhua tsaav tuabneeg huv nplajteb nuav. Nwg yuav pub fwjchim rua tug vaajntxwv kws nwg tsaa, nwg yuav pub kuas tug vaajntxwv kws nwg tsaa kovyeej tej yeebncuab.\u201d"},{"bible_id":"1726","chapter_code":"1SA.2","verse_code":"1SA.2.11","label":"11","content":"Ces Ekanas txawm rov qaab moog tsev rua nraag lub nroog Lamas lawm, tabsis tseg tug mivtub Xamuyees nrug tug povthawj Elis nyob peg lub nroog Silaus ua tug TSWV teg num."},{"bible_id":"1726","chapter_code":"1SA.2","verse_code":"1SA.2.12","label":"12","content":"Elis ob tug tub tsi xyum ua tuabneeg tsimtxaj. Obtug tsi noog tug TSWV tej lug"},{"bible_id":"1726","chapter_code":"1SA.2","verse_code":"1SA.2.13","label":"13","content":"lossis tsi coj lawv le tej kevcai kws cov povthawj suavdlawg coj. Thaus cov pejxeem ib tug twg coj tsaj tuaj tua fij, tug povthawj ib tug tubkhai nqaa ib raab muv ncau peb ceg tuaj. Thaus tseem hau cov nqaj rua huv yag,"},{"bible_id":"1726","chapter_code":"1SA.2","verse_code":"1SA.2.14","label":"14","content":"nwg txawm muab raab muv no cov nqaj huv yag, yog raab muv chob tau npaum le caag, ces cov nqaj ntawd yog tug povthawj tug. Puab ua le ntawd rua cov Yixalayees txhua tug kws caab tsaj tuaj tua fij rua huv lub nroog Silaus."},{"bible_id":"1726","chapter_code":"1SA.2","verse_code":"1SA.2.15","label":"15","content":"Tsi taag le ntawd xwb, thaus tseem tsi tau muab tej roj laws coj moog hlawv fij, tug povthawj tug tubkhai tuaj has rua tug kws muab tej tsaj fij has tas, \u201cKuv tuaj nqaa ib thooj nqaj moog rua tug povthawj ci noj; nwg tsi yuav cov nqaj kws koj tub hau sav lawm, nwg yuav nqaj nyoog xwb.\u201d"},{"bible_id":"1726","chapter_code":"1SA.2","verse_code":"1SA.2.16","label":"16","content":"Yog tug kws muab cov nqaj ntawd moog fij teb has tas, \u201cCa peb muab tej roj coj moog hlawv fij lawv le kevcai taag tsaiv, koj maam le nqaa tej nqaj kws koj xaav yuav moog.\u201d Ces tug povthawj tug tubkhai teb has tas, \u201cTsi tau! Koj ca le muab rua kuv taamsim nuav, txawm yog koj tsi kaam los kuv yeej yuav nqaa moog.\u201d"},{"bible_id":"1726","chapter_code":"1SA.2","verse_code":"1SA.2.17","label":"17","content":"Tug TSWV pum has tas, Elis ob tug tub ua txhum luj kawg le, rua qhov obtug ua saib tsi taug tej khoom kws puab coj moog fij rua tug TSWV."},{"bible_id":"1726","chapter_code":"1SA.2","verse_code":"1SA.2.18","label":"18","content":"Thaus tug mivtub Xamuyees ua tug TSWV teg num, nwg naav lub tsho ntaub maag efaus."},{"bible_id":"1726","chapter_code":"1SA.2","verse_code":"1SA.2.19","label":"19","content":"Txhua xyoo kws nwg nam hab nwg txiv coj tsaj tuaj tua fij rua tug TSWV, nwg nam yeej xaws ib lub tsho ntev nqaa tuaj rua nwg."},{"bible_id":"1726","chapter_code":"1SA.2","verse_code":"1SA.2.20","label":"20","content":"Elis foom koob moov rua Ekanas hab Ekanas tug quaspuj has tas, \u201cThov tug TSWV pub kuas koj tug quaspuj nuav rov muaj dlua mivnyuas lug hloov tug tub kws koj muab fij rua tug TSWV lawm chaw.\u201d Ces puab txawm rov qaab moog tsev lawm."},{"bible_id":"1726","chapter_code":"1SA.2","verse_code":"1SA.2.21","label":"21","content":"Tug TSWV foom koob moov rua Hanas muaj peb tug tub hab ob tug ntxhais ntxiv. Tug mivtub Xamuyees luj hlub quas zug hab ua tug TSWV teg num."},{"bible_id":"1726","chapter_code":"1SA.2","verse_code":"1SA.2.22","label":"22","content":"Elis laug heev lawm, nwg nov tej kws nwg ob tug tub ua txhum rua cov Yixalayees, hab paub tej kws nwg ob tug tub moog ntxag cov quaspuj kws ua num ntawm tug TSWV lub Tsevntaub sis ntsib tej roojvaag."},{"bible_id":"1726","chapter_code":"1SA.2","verse_code":"1SA.2.23","label":"23","content":"Yog le ntawd, nwg txhaj has rua obtug tas, \u201cVim le caag meb ua tej nuav? Txhua tug qha tej kev phem kws meb tau ua rua kuv noog."},{"bible_id":"1726","chapter_code":"1SA.2","verse_code":"1SA.2.24","label":"24","content":"Kuv ob tug tub, meb tseg tsi xob ua tej kev phem nuav lawm. Tej kev phem kws meb ua ntawd, tug TSWV tsaav tuabneeg has ntshu nrooj rua luas nplajtog qaumpeg nov taag le."},{"bible_id":"1726","chapter_code":"1SA.2","verse_code":"1SA.2.25","label":"25","content":"Yog tuabneeg ua txhum rua tuabneeg, ces Vaajtswv phua tau plaub ntug rua obtug, tabsis yog tuabneeg ua txhum rua tug TSWV, leejtwg yuav ua tug phua plaub ntug?\u201d Tabsis obtug tsi noog obtug txiv tej lug le, rua qhov tug TSWV tub npaaj sab lawm has tas yuav muab obtug tua povtseg."},{"bible_id":"1726","chapter_code":"1SA.2","verse_code":"1SA.2.26","label":"26","content":"Tug mivtub Xamuyees luj hlub ua lub neej hum tug TSWV sab hab hum tej tuabneeg suavdlawg sab."},{"bible_id":"1726","chapter_code":"1SA.2","verse_code":"1SA.2.27","label":"27","content":"Muaj ib tug cevlug coj tug TSWV tej lug tuaj has rua Elis has tas, \u201cThaus koj yawmkoob Aloos hab nwg tsev tuabneeg tseem ua Falaus kws kaav tebchaws Iziv qhev, kuv tau lug tshwm rua Aloos pum."},{"bible_id":"1726","chapter_code":"1SA.2","verse_code":"1SA.2.28","label":"28","content":"Kuv tau xaiv nwg tsev tuabneeg ntawm txhua xeem Yixalayees lug ua kuv cov povthawj ua num ntawm lub thaaj fij, hlawv tej moov tshuaj tsw qaab, hab naav lub tsho efaus  tuaj cuag kuv. Kuv pub puab muaj feem yuav tau tej kws luas coj tuaj hlawv fij rua kuv sau lub thaaj ibtxha."},{"bible_id":"1726","chapter_code":"1SA.2","verse_code":"1SA.2.29","label":"29","content":"Yog le caag koj ua tuabneeg sab hlub  hab xaav tau tej kws kuv kuas kuv tsaav tuabneeg coj tuaj fij? Elis, vim le caag koj muab koj ob tug tub saib hlub dlua saib kuv? Koj ca obtug muab tej nqaj zoo heev kws kuv tsaav tuabneeg coj tuaj fij rua kuv txaav kuas koj ob tug tub rog?"},{"bible_id":"1726","chapter_code":"1SA.2","verse_code":"1SA.2.30","label":"30","content":"Kuv yog tug TSWV kws yog cov Yixalayees tug Vaajtswv. Yaav taag lug kuv coglug has tas, koj tsev tuabneeg hab koj cov xeebntxwv yuav tau ua povthawj ua kuv teg num moog ibtxhis le. Tabsis nwgnuav kuv has rua koj tas, kuv tsi pub mej ua ntxiv lawm! Tug kws fwm kuv, kuv yuav pub rua nwg tau ntsejmuag, tug kws saib tsi taug kuv, kuv yuav ca nwg poob ntsejmuag."},{"bible_id":"1726","chapter_code":"1SA.2","verse_code":"1SA.2.31","label":"31","content":"Tub txug lub sijhawm lawm, kuv yuav tua cov tub hluas huv koj tsev tuabneeg hab huv koj cuab kwvtij. Yog le ntawd, koj tsev tuabneeg yuav tsi muaj ib tug txivneej nyob laug quas nkoog le."},{"bible_id":"1726","chapter_code":"1SA.2","verse_code":"1SA.2.32","label":"32","content":"Koj yuav mob sab hab khib  sab rua tej koob moov kws kuv foom rua lwm tug huv tsaav tuabneeg Yixalayees. Tabsis koj tsev tuabneeg yuav tsi muaj ib tug nyob laug le."},{"bible_id":"1726","chapter_code":"1SA.2","verse_code":"1SA.2.33","label":"33","content":"Kuv yuav ca koj cov xeebntxwv ib tug ua neej nyob, nwg yuav ua ib tug povthawj ua kuv teg num. Tabsis nwg  yuav dligmuag hab taag kev ca sab, dlua le koj cov xeebntxwv yuav raug luas tua tuag taag."},{"bible_id":"1726","chapter_code":"1SA.2","verse_code":"1SA.2.34","label":"34","content":"Haufenis hab Finehas kws yog koj ob tug tub los yuav tuag rua tuab nub. Thaus ntawd koj yuav paub has tas tej lug kws kuv has nuav muaj tseeb tag."},{"bible_id":"1726","chapter_code":"1SA.2","verse_code":"1SA.2.35","label":"35","content":"Kuv yuav xaiv ib tug povthawj kws ncaaj nceeg ua kuv teg num hab ua txhua yaam lawv le kuv kuas nwg ua. Kuv yuav pub nwg muaj xeebntxwv lug ua num ntawm tug vaajntxwv kws kuv xaiv lawm lub xubndlag."},{"bible_id":"1726","chapter_code":"1SA.2","verse_code":"1SA.2.36","label":"36","content":"Koj cov xeebntxwv tseem yuav moog thov nyaj hab mov noj ntawm tug povthawj ntawd, hab tsaa ncauj thov kuas nwg pub puab paab cov povthawj ua num, puab txhaj tau noj.\u201d"},{"bible_id":"1726","chapter_code":"1SA.3","verse_code":"1SA.3.1","label":"1","content":"Elis qha tug mivtub Xamuyees ua tug TSWV teg num. Ntu ntawd tug TSWV tsi tshua lug has rua tuabneeg hab nwg tsi ua rua tuabneeg ua ywgtoog pum lawm."},{"bible_id":"1726","chapter_code":"1SA.3","verse_code":"1SA.3.2","label":"2","content":"Elis laug heev, nwg qhovmuag tsi tshua pum kev lawm. Muaj ib mos nwg pw huv nwg lub txaaj;"},{"bible_id":"1726","chapter_code":"1SA.3","verse_code":"1SA.3.3","label":"3","content":"Xamuyees pw huv tug TSWV lub Tuamtsev ze ntawm lub Phijxaab kws ntim Vaajtswv tej lug cog tseg. Thaus tsi tau kaaj ntug kws lub teeb tseem cig laam lug,"},{"bible_id":"1726","chapter_code":"1SA.3","verse_code":"1SA.3.4","label":"4","content":"tug TSWV hu Xamuyees. Xamuyees teb has tas \u201cKuv nyob ntawm nuav.\u201d"},{"bible_id":"1726","chapter_code":"1SA.3","verse_code":"1SA.3.5","label":"5","content":"Ces nwg txawm dlha moog nug Elis has tas, \u201cKoj hu kuv los, kuv nyob ntawm nuav.\u201d Tabsis Elis teb has tas, \u201cKuv tsi tau hu koj, ca le rov qaab moog pw.\u201d Yog le ntawd, Xamuyees txawm rov moog pw."},{"bible_id":"1726","chapter_code":"1SA.3","verse_code":"1SA.3.6+1SA.3.7","label":"6-7","content":"Tug TSWV rov hu Xamuyees dlua. Xamuyees tsi paub has tas yog tug TSWV, rua qhov tug TSWV tsi tau hu nwg dlua ib zag le. Yog le ntawd, Xamuyees txhaj rov sawv moog rua ntawm Elis hab nug has tas, \u201cKoj hu kuv los, kuv nyob ntawm nuav.\u201d Elis teb has tas, \u201cKuv tug mivtub, kuv tsi tau hu koj, koj ca le rov qaab moog pw.\u201d"},{"bible_id":"1726","chapter_code":"1SA.3","verse_code":"1SA.3.8","label":"8","content":"Tug TSWV hu Xamuyees zag peb; Xamuyees sawv rov moog cuag Elis hab nug has tas, \u201cKoj hu kuv los, kuv nyob ntawm nuav.\u201d Thaus ntawd Elis paub has tas, yog tug TSWV hu Xamuyees."},{"bible_id":"1726","chapter_code":"1SA.3","verse_code":"1SA.3.9","label":"9","content":"Elis txhaj has rua Xamuyees tas, \u201cCa le rov moog pw; yog koj nov nwg rov hu koj dlua, ces koj teb has tas, \u2018Tug TSWV, thov koj ca le has, koj tug tubkhai taabtom noog.\u2019 \u201d Ces Xamuyees txawm rov moog pw lawm."},{"bible_id":"1726","chapter_code":"1SA.3","verse_code":"1SA.3.10","label":"10","content":"Tug TSWV lug sawv ntawd hab rov hu dlua ib yaam le nwg hu taag lug has tas, \u201cXamuyees! Xamuyees!\u201d Xamuyees teb has tas, \u201cTug TSWV, thov koj ca le has, koj tug tubkhai taabtom noog.\u201d"},{"bible_id":"1726","chapter_code":"1SA.3","verse_code":"1SA.3.11","label":"11","content":"Tug TSWV has rua Xamuyees has tas, \u201cMuaj ib nub kuv yuav ua ib yaam rua cov Yixalayees, txhua tug kws nov yuav ntshai heev."},{"bible_id":"1726","chapter_code":"1SA.3","verse_code":"1SA.3.12","label":"12","content":"Nub ntawd kuv yuav tso kev puamtsuaj lug rua Elis tsev tuabneeg lawv le tej lug kws kuv has thaus pib moog txug thaus xaus."},{"bible_id":"1726","chapter_code":"1SA.3","verse_code":"1SA.3.13","label":"13","content":"Kuv tub has rua Elis lawm has tas,  kuv yuav rau txim rua nwg tsev tuabneeg moog ibtxhis, rua qhov nwg ob tug tub has tej lug phem saib tsi taug kuv. Elis paub tej kws nwg ob tug tub ua, tabsis nwg tsi txwv obtug."},{"bible_id":"1726","chapter_code":"1SA.3","verse_code":"1SA.3.14","label":"14","content":"Yog le ntawd, kuv coglug has tas, tsi muaj ib yaam khoom fij lossis theej txhoj kws yuav theej tau Elis tsev tuabneeg lub txim luj ntawd le.\u201d"},{"bible_id":"1726","chapter_code":"1SA.3","verse_code":"1SA.3.15","label":"15","content":"Xamuyees pw tuabywv moog txug thaus kaaj ntug, nwg maam le sawv moog qheb tug TSWV lub tsev tej qhovrooj. Nwg ntshai qha zaaj ywgtoog ntawd rua Elis paub."},{"bible_id":"1726","chapter_code":"1SA.3","verse_code":"1SA.3.16","label":"16","content":"Elis hu has tas, \u201cKuv tug mivtub Xamuyees.\u201d Xamuyees teb has tas, \u201cKuv nyob ntawm nuav.\u201d"},{"bible_id":"1726","chapter_code":"1SA.3","verse_code":"1SA.3.17","label":"17","content":"Elis nug has tas, \u201cTug TSWV has le caag rua koj? Koj ca le pav rua kuv noog tsi xob zais ib lus le. Yog koj npog tsi qha rua kuv paub, Vaajtswv yuav rau txim nyaav rua koj.\u201d"},{"bible_id":"1726","chapter_code":"1SA.3","verse_code":"1SA.3.18","label":"18","content":"Yog le ntawd, Xamuyees txhaj pav txhua yaam rua Elis noog, tsi zais ib lus le. Elis has tas, \u201cNwg yog tug TSWV, nwg yeej yuav ua lawv le nwg pum zoo.\u201d"},{"bible_id":"1726","chapter_code":"1SA.3","verse_code":"1SA.3.19","label":"19","content":"Thaus Xamuyees luj hlub lawm, tug TSWV nrug nraim Xamuyees hab ua kuas txhua yaam tav lawv le Xamuyees has ntawd."},{"bible_id":"1726","chapter_code":"1SA.3","verse_code":"1SA.3.20","label":"20","content":"Ces taagnrho cov Yixalayees thoob tebchaws paub has tas, Xamuyees yog tug TSWV ib tug cevlug tseeb."},{"bible_id":"1726","chapter_code":"1SA.3","verse_code":"1SA.3.21","label":"21","content":"Tug TSWV lug tshwm tsi tseg rua Xamuyees pum huv lub nroog Silaus, hab nrug Xamuyees thaam. Thaus Xamuyees has los cov Yixalayees noog nwg has."},{"bible_id":"1726","chapter_code":"1SA.4","verse_code":"1SA.4.1","label":"1","content":"Lub sijhawm ntawd, cov Filitees txhij tubrog tuaj tua cov Yixalayees, yog le ntawd,  cov Yixalayees txhaj moog tua cov Filitees. Cov Yixalayees moog tsuam yeej rua ntawm Enpenexes, hab cov Filitees tsuam yeej rua ntawm Afes."},{"bible_id":"1726","chapter_code":"1SA.4","verse_code":"1SA.4.2","label":"2","content":"Cov Filitees txawm tuaj tua cov Yixalayees, ces ob tog sis tua nyaav heev, cov Filitees tua ua rua cov Yixalayees swb hab tuag plaub txheeb leej rua huv tshaav rog."},{"bible_id":"1726","chapter_code":"1SA.4","verse_code":"1SA.4.3","label":"3","content":"Thaus cov Yixalayees kws seem rov lug txug rua huv puab lub yeej, cov Yixalayees cov thawjcoj has tas, \u201cVim le caag nub nua tug TSWV ca cov Filitees tua yeej peb. Peb ca le moog kwv lub Phijxaab kws ntim Vaajtswv tej lug cog tseg huv lub nroog Silaus tuaj, kuas nwg  txhaj nrug peb moog hab cawm kuas peb dlim ntawm peb cov yeebncuab teg.\u201d"},{"bible_id":"1726","chapter_code":"1SA.4","verse_code":"1SA.4.4","label":"4","content":"Yog le ntawd, puab txhaj khaiv tuabneeg moog rua huv lub nroog Silaus, hab kwv lub Phijxaab kws ntim Vaajtswv tej lug cog tseg kws yog tug TSWV kws muaj fwjchim luj kawg nkaus lub zwmtxwv kws nyob huv qaab ob tug qhelunpees  ob saab qaab tis, Haufenis hab Finehas kws yog Elis ob tug tub txhaj nrug cov kws kwv lub Phijxaab ntawd moog hab."},{"bible_id":"1726","chapter_code":"1SA.4","verse_code":"1SA.4.5","label":"5","content":"Thaus puab kwv lub Phijxaab moog txug, cov Yixalayees zoo sab hab qw nrov heev ua rua aav tseeg nkawg."},{"bible_id":"1726","chapter_code":"1SA.4","verse_code":"1SA.4.6","label":"6","content":"Thaus cov Filitees nov tej suab qw ntawd, puab has tas, \u201cPeb ca le noog tej suab kws qw huv cov tuabneeg Henplais lub yeej! saib puab qw ua dlaabtsi?\u201d Thaus cov Filitees paub has tas, yog cov Yixalayees kwv lub Phijxaab kws ntim Vaajtswv tej lug cog tseg tuaj rua huv cov Henplais lub yeej lawm,"},{"bible_id":"1726","chapter_code":"1SA.4","verse_code":"1SA.4.7","label":"7","content":"cov Filitees ntshai heev hab sis thaam has tas, \u201cVaajtswv tuaj rua huv puab lub yeej lawm! Peb yuav swb puab, peb tsi tau pum muaj dlua le nuav ib zag le."},{"bible_id":"1726","chapter_code":"1SA.4","verse_code":"1SA.4.8","label":"8","content":"Leejtwg yuav cawm tau peb dlim ntawm tej vaajtswv kws muaj fwjchim le ntawd? Tej vaajtswv ntawd yog cov kws tua cov Iziv nraag taj suabpuam ntaag!"},{"bible_id":"1726","chapter_code":"1SA.4","verse_code":"1SA.4.9","label":"9","content":"Cov Filitees, ca le ua sab tawv qhawv! Ca le tiv tua tag tag lossis yuav ca peb ua cov Henplais qhev, ib yaam le puab tau ua peb qhev lawm. Yog le ntawd, ca le tiv tua tag tsi xob thim!\u201d"},{"bible_id":"1726","chapter_code":"1SA.4","verse_code":"1SA.4.10","label":"10","content":"Cov Filitees txhaj tua heev ua rua cov Yixalayees swb kag, hab cov Yixalayees nyag taug nyag tsiv rov qaab moog tsev lawm. Cov tubrog Yixalayees raug luas tua tuag peb caug txheeb leej."},{"bible_id":"1726","chapter_code":"1SA.4","verse_code":"1SA.4.11","label":"11","content":"Cov Filitees txeeb tau lub Phijxaab kws ntim Vaajtswv tej lug cog tseg hab Elis ob tug tub kws yog Haufenis hab Finehas los raug luas tua tuag rua huv tshaav rog lawm."},{"bible_id":"1726","chapter_code":"1SA.4","verse_code":"1SA.4.12","label":"12","content":"Tuab nub ntawd, muaj ib tug txivneej kws yog xeem Npeenyamees tsiv huv tshaav rog lug txug huv lub nroog Silaus. Nwg tu sab heev, nwg txhaj dlua rhe nwg lub tsho hab tsuab moov aav rua sau nwg taubhau."},{"bible_id":"1726","chapter_code":"1SA.4","verse_code":"1SA.4.13","label":"13","content":"Elis nyob quastsawg sau ib lub rooj ntawm ntug kev saib ntsoov ncauj ke. Nwg txhawj txug lub Phijxaab kws ntim Vaajtswv tej lug cog tseg heev. Tug txivneej ntawd lug qha rua cov tuabneeg kws nyob thoob plawg huv lub nroog paub tej xwm ntawd, ces suavdlawg ntshai heev hab quaj zum zawg."},{"bible_id":"1726","chapter_code":"1SA.4","verse_code":"1SA.4.14","label":"14","content":"Thaus Elis nov suavdlawg quaj zum zawg, nwg nug has tas, \u201cTej suab ntawd yog suab dlaabtsi?\u201d Tug txivneej ntawd dlha ceev nrooj lug qha rua Elis."},{"bible_id":"1726","chapter_code":"1SA.4","verse_code":"1SA.4.15","label":"15","content":"(Thaus ntawd Elis noobnyoog muaj cuaj caum yim xyoo, nwg qhovmuag pum kev tsi tseeb lawm.)"},{"bible_id":"1726","chapter_code":"1SA.4","verse_code":"1SA.4.16","label":"16","content":"Tug txivneej ntawd has rua Elis has tas, \u201cNub nua kuv tsiv huv tshaav rog lug.\u201d Elis nug has tas, \u201cMivtub, muaj xwm dlaabtsi?\u201d"},{"bible_id":"1726","chapter_code":"1SA.4","verse_code":"1SA.4.17","label":"17","content":"Nwg teb has tas, \u201cCov Filitees tua cov Yixalayees swb hab tawg tsiv taag. Koj ob tug tub kws yog Haufenis hab Finehas los raug tua tuag, hab luas tseem txeeb tau lub Phijxaab kws ntim Vaajtswv tej lug cog tseg huv tuabsi lawm.\u201d"},{"bible_id":"1726","chapter_code":"1SA.4","verse_code":"1SA.4.18","label":"18","content":"Thaus tug txivneej ntawd has txug lub Phijxaab, Elis txawm ntxeev hlo sau lub rooj rua saab tom qaab ntawm ib saab roojvaag, nwg cejdlaab luv ntho hab tuag lawm, vim nwg laug hab rog heev. Nwg ua cov Yixalayees tug thawjcoj tau plaub caug xyoo."},{"bible_id":"1726","chapter_code":"1SA.4","verse_code":"1SA.4.19","label":"19","content":"Elis tug nyaab kws yog Finehas tug quaspuj, taabtom suab mivnyuas hab yuav txug caij yug. Thaus nwg nov has tas, luas txeeb tau lub Phijxaab kws ntim Vaajtswv tej lug cog tseg, nwg txiv yawm hab nwg tug quasyawg los tuag lawm, taamsim ntawd nwg mob plaab heev hab ca le yug kag mivnyuas."},{"bible_id":"1726","chapter_code":"1SA.4","verse_code":"1SA.4.20","label":"20","content":"Thaus nwg yuav tu sav, cov quaspuj kws tuaj paab nwg has rua nwg tas, \u201cUa tag tswj koj txujsa, koj tub tau ib tug mivtub lawm.\u201d Tabsis nwg tsi noog hab tsi teb le."},{"bible_id":"1726","chapter_code":"1SA.4","verse_code":"1SA.4.21","label":"21","content":"Nwg tis tug mivtub ntawd npe hu ua Ikhanpaus,  txhais has tas \u201cVaajtswv tug tshwjchim tso cov Yixalayees tseg lawm.\u201d Nwg has le ntawd, yog has txug qhov kws luas txeeb tau lub Phijxaab kws ntim Vaajtswv tej lug cog tseg lawm, nwg txiv yawm hab nwg tug quasyawg tuag."},{"bible_id":"1726","chapter_code":"1SA.4","verse_code":"1SA.4.22","label":"22","content":"Nwg has tas, \u201cVaajtswv tug tshwjchim tso cov Yixalayees tseg, rua qhov luas txeeb tau lub Phijxaab kws ntim Vaajtswv tej lug cog tseg lawm.\u201d"},{"bible_id":"1726","chapter_code":"1SA.5","verse_code":"1SA.5.1","label":"1","content":"Thaus cov Filitees txeeb tau lub Phijxaab kws ntim Vaajtswv tej lug cog tseg lawm, puab kwv ntawm Enpenexes moog rua huv lub nroog Asedaus,"},{"bible_id":"1726","chapter_code":"1SA.5","verse_code":"1SA.5.2","label":"2","content":"hab coj moog tso rua huv lub tuamtsev kws puab teev puab tug vaajtswv Dankoos hab muab txawb rua ntawm tug mlom Dankoos ib saab."},{"bible_id":"1726","chapter_code":"1SA.5","verse_code":"1SA.5.3","label":"3","content":"Nub tom qaab sawv ntxuv, cov tuabneeg huv lub nroog Asedaus pum tug mlom Dankoos qaug rua huv aav ntawm hauv ntej lub Phijxaab kws ntim Vaajtswv tej lug cog tseg. Yog le ntawd, puab muab tsaa hab txawb rua ntawm qhov qub chaw."},{"bible_id":"1726","chapter_code":"1SA.5","verse_code":"1SA.5.4","label":"4","content":"Taagkig tom qaab, puab tuaj pum tug mlom Dankoos rov qaug khwb rwg ntxig rua ntawm hauv ntej lub Phijxaab kws ntim Vaajtswv tej lug cog tseg. Zag nuav tug mlom ntawd lub taubhau hab ob saab npaab tu rua ntawm paws rooj tshuav lub cev xwb."},{"bible_id":"1726","chapter_code":"1SA.5","verse_code":"1SA.5.5","label":"5","content":"(Tub yog vim le ntawd, cov povthawj hab cov tuabneeg kws teev tug mlom Dankoos huv lub nroog Asedaus txhaj tsi tsuj hab tsi hlaa lub paws rooj ntawm lug txug naj nub nua.)"},{"bible_id":"1726","chapter_code":"1SA.5","verse_code":"1SA.5.6","label":"6","content":"Tug TSWV rau txim nyaav heev rua cov tuabneeg kws nyob huv lub nroog Asedaus hab ua rua puab ntshai kawg le. Tug TSWV rau txim rua puab hab ua rua cov tuabneeg kws nyob cheebtsaam ntawd mob faaj  taag huv tuabsi."},{"bible_id":"1726","chapter_code":"1SA.5","verse_code":"1SA.5.7","label":"7","content":"Thaus cov tuabneeg ntawd, pum tej xwm nuav puab has tas, \u201cCov Yixalayees tug Vaajtswv rau txim rua peb hab peb tug vaajtswv Dankoos lawm, peb ca le muab lub Phijxaab tshem moog, tsi xob ca nyob ntawm nuav lawm.\u201d"},{"bible_id":"1726","chapter_code":"1SA.5","verse_code":"1SA.5.8","label":"8","content":"Yog le ntawd, cov Filitees txawm tso tuabneeg moog hu puab tsib tug vaajntxwv tuaj hab has rua puab tas, \u201cPeb yuav ua le caag rua lub Phijxaab kws ntim cov Yixalayees tug Vaajtswv tej lug cog tseg nuav?\u201d Puab teb has tas, \u201cCa le kwv moog tso rua huv lub nroog Nkas.\u201d Yog le ntawd, puab txhaj kwv lub phijxaab moog tso rua huv lub nroog Nkas kws yog cov Filitees ib lub nroog."},{"bible_id":"1726","chapter_code":"1SA.5","verse_code":"1SA.5.9","label":"9","content":"Tabsis thaus puab coj lub phijxaab moog tso rua huv lub nroog ntawd lawm, tug TSWV txawm rau txim rua cov tuabneeg huv lub nroog ntawd, hab ua rua puab ntxhuv sab kawg le. Tug TSWV rau txim nyaav heev rua cov tuabneeg huv lub nroog ntawd, tsi has tug laug tug hluas mob faaj taag huv tuabsi."},{"bible_id":"1726","chapter_code":"1SA.5","verse_code":"1SA.5.10","label":"10","content":"Ces puab txhaj kwv lub Phijxaab kws ntim Vaajtswv tej lug cog tseg moog tso rua huv Ekiloos kws yog cov Filitees ib lub nroog; thaus coj lub Phijxaab moog txug huv lub nroog Ekiloos, cov tuabneeg kws nyob huv qw zum zawg has tas, \u201cPuab kwv lub Phijxaab kws ntim cov Yixalayees tug Vaajtswv tej lug cog tseg tuaj ua kuas peb tuag taag xwb.\u201d"},{"bible_id":"1726","chapter_code":"1SA.5","verse_code":"1SA.5.11","label":"11","content":"Yog le ntawd, puab rov tso tuabneeg moog hu taagnrho cov Filitees cov vaajntxwv tuaj hab has rua puab tas, \u201cPeb ca le xaa lub Phijxaab kws ntim cov Yixalayees tug Vaajtswv tej lug cog tseg rov qaab moog tso rua qhov chaw qub, kuas lub Phijxaab ntawd txhaj tsi tua peb hab peb tej tsev tuabneeg lawm.\u201d Muaj kev ntxhuv sab thoob plawg rua txhua lub nroog, rua qhov Vaajtswv rau txim nyaav heev rua puab."},{"bible_id":"1726","chapter_code":"1SA.5","verse_code":"1SA.5.12","label":"12","content":"Cov kws tsi tuag los mob faaj taag huv tuabsi, puab txhaj quaj thov puab tej vaajtswv paab puab."},{"bible_id":"1726","chapter_code":"1SA.6","verse_code":"1SA.6.1","label":"1","content":"Thaus lub Phijxaab kws ntim Vaajtswv tej lug cog tseg, nyob huv tebchaws Filitees tau xyaa lub hlis,"},{"bible_id":"1726","chapter_code":"1SA.6","verse_code":"1SA.6.2","label":"2","content":"Cov Filitees txawm hu puab cov povthawj hab cov tuabneeg kws txawj saib yaig tuaj hab nug has tas, \u201cPeb yuav ua le caag rua lub Phijxaab kws ntim Vaajtswv tej lug cog tseg nuav? Yog peb xaa rov qaab, peb yuav muab dlaabtsi xaa nrug moog?\u201d"},{"bible_id":"1726","chapter_code":"1SA.6","verse_code":"1SA.6.3","label":"3","content":"Puab teb has tas, \u201cYog mej yuav xaa lub Phijxaab kws ntim cov Yixalayees tug Vaajtswv tej lug cog tseg rov qaab, mej yuavtsum muab ib cov khoom xaa nrug moog dlaws mej tej kev txhum. Tsi xob xaa lub Phijxaab rov qaab moog dlawb moog dlo. Mej ua le nuav, mej tej mob txhaj yuav zoo, hab mej txhaj yuav paub has tas, vim le caag tug TSWV txhaj rau txim rua mej.\u201d"},{"bible_id":"1726","chapter_code":"1SA.6","verse_code":"1SA.6.4","label":"4","content":"Cov pejxeem nug has tas, \u201cPeb yuav muab dlaabtsi moog rua nwg?\u201d Puab teb has tas, \u201cMuab tsib thooj kub ua kuas zoo le tsib lub faaj hab tsib tug tsuag, ib tug tsuag kub hab ib lub faaj kub rua cov Filitees ib tug vaajntxwv, rua qhov tuab yaam mob nuav kis rua mej hab mej tsib tug vaajntxwv ntawd."},{"bible_id":"1726","chapter_code":"1SA.6","verse_code":"1SA.6.5","label":"5","content":"Mej yuavtsum muab kub nchuav ua kuas zoo le cov faaj hab zoo le cov tsuag kws tsimtxom mej lub tebchaws, hab mej yuavtsum fwm cov Yixalayees tug Vaajtswv, tej zag nwg yuav tsi rau txim rua mej, mej tej vaajtswv hab mej lub tebchaws."},{"bible_id":"1726","chapter_code":"1SA.6","verse_code":"1SA.6.6","label":"6","content":"Vim le caag mej lub sab tawv ib yaam le Falaus kws kaav tebchaws Iziv hab cov Iziv? Mej tsi ncu has tas, tom qaab kws Vaajtswv rau txim nyaav rua puab, puab txhaj tso cov Yixalayees tawm huv tebchaws Iziv moog los?"},{"bible_id":"1726","chapter_code":"1SA.6","verse_code":"1SA.6.7","label":"7","content":"Yog le ntawd, mej txua ib lub tsheb nyuj tshab hab muab ib nkawm maum nyuj kws tsi tau hai dlua tsheb le; muab ob tug maum nyuj ntawd hai lub tsheb hab muab ob tug mivnyuas cais rua huv nkuaj."},{"bible_id":"1726","chapter_code":"1SA.6","verse_code":"1SA.6.8","label":"8","content":"Muab lub Phijxaab kws ntim Vaajtswv tej lug cog tseg, tsaws rua sau lub tsheb nyuj, muab cov tsuag kub hab cov faaj kub kws mej npaaj moog dlaws mej tej kev txhum tso rua ntawm lub Phijxaab ib saab, hab tso ob tug maum nyuj hai lub tsheb ntawd moog."},{"bible_id":"1726","chapter_code":"1SA.6","verse_code":"1SA.6.9","label":"9","content":"Mej saib, yog ob tug nyuj ntawd hai lub tsheb moog rua huv lub nroog Npethes Semes, ces yog cov Yixalayees tug Vaajtswv tso kev puamtsuaj luj kawg nkaus lug rua peb. Tabsis yog ob tug nyuj tsi hai lub tsheb moog rua huv, ces peb paub has tas tsi yog nwg tso kaab mob lug rua peb; tsuas yog peb mob tawm thawj xwb.\u201d"},{"bible_id":"1726","chapter_code":"1SA.6","verse_code":"1SA.6.10","label":"10","content":"Ces puab txawm ua le ntawd, puab txhaj muab ib nkawm maum nyuj lug hab tis lub tsheb rua, hab muab ob tug mivnyuas kaw rua huv nkuaj."},{"bible_id":"1726","chapter_code":"1SA.6","verse_code":"1SA.6.11","label":"11","content":"Puab muab lub Phijxaab kws ntim Vaajtswv tej lug cog tseg, hab lub thawv kws ntim cov tsuag kub hab cov faaj kub tsaws rua sau lub tsheb nyuj."},{"bible_id":"1726","chapter_code":"1SA.6","verse_code":"1SA.6.12","label":"12","content":"Ces ob tug maum nyuj txawm taug txuj nam kev ncaaj nraim moog rua huv lub nroog Npethes Semes, too hauv li tsi lem moog rua saab txhumphem lossis saab xis le. Cov Filitees tsib tug vaajntxwv caum ob tug maum nyuj ntawd qaab moog txug ndlua ntawm lub nroog Npethes Semes tug nrimteb."},{"bible_id":"1726","chapter_code":"1SA.6","verse_code":"1SA.6.13","label":"13","content":"Thaus ntawd cov tuabneeg huv lub nroog Npethes Semes taabtom hlais nplej huv lub zeeg taj teb, tog nwm puab pum dlheev lub Phijxaab kws ntim Vaajtswv tej lug cog tseg, puab zoo sab heev."},{"bible_id":"1726","chapter_code":"1SA.6","verse_code":"1SA.6.14","label":"14","content":"Lub tsheb nyuj lug txug rua ntawm ib tug txivneej kws hu ua Yausuas kws nyob huv lub nroog Npethes Semes thaaj teb, hab nreg ze rua ntawm ib lub pobzeb luj. Ces puab txawm muab lub tsheb nyuj phua ua tawg hab muab ob tug maum nyuj tua hlawv fij rua tug TSWV."},{"bible_id":"1726","chapter_code":"1SA.6","verse_code":"1SA.6.15","label":"15","content":"Cov Levis tsaws lub Phijxaab kws ntim Vaajtswv tej lug cog tseg hab lub thawv kws ntim cov tsuag kub hab cov faaj kub lug txawb rua sau lub pobzeb luj ntawd. Ces cov tuabneeg huv lub nroog Npethes Semes txhaj tua tsaj hlawv fij hab muab lwm yaam fij rua tug TSWV."},{"bible_id":"1726","chapter_code":"1SA.6","verse_code":"1SA.6.16","label":"16","content":"Cov Filitees tsib tug vaajntxwv saib ntsoov cov Yixalayees ua le ntawd, ces nub ntawd cov Filitees tsib tug vaajntxwv txawm rov qaab lug rua huv lub nroog Ekiloos lawm."},{"bible_id":"1726","chapter_code":"1SA.6","verse_code":"1SA.6.17","label":"17","content":"Cov Filitees xaa tau tsib lub faaj kub moog fij rua tug TSWV dlaws puab tej kev txhum, ib lub rua lub nroog Asedaus, ib lub rua lub nroog Nkaxas, ib lub rua lub nroog Asekeloos, ib lub rua lub nroog Nkas hab ib lub rua lub nroog Ekiloos;"},{"bible_id":"1726","chapter_code":"1SA.6","verse_code":"1SA.6.18","label":"18","content":"hab tsib tug tsuag kub rua cov Filitees tsib tug vaajntxwv kws kaav cov nroog kws muaj ntsaa yeej thaiv hab tej zog kws tsi muaj ntsaa yeej thaiv. Lub pobzeb luj kws luas txawb lub Phijxaab kws ntim Vaajtswv tej lug cog tseg rua sau, tseem nyob huv Yausuas kws nyob huv lub nroog Npethes Semes thaaj teb lug txug naj nub nua, ua timkhawv qha has tas, muaj tej xwm nuav tag."},{"bible_id":"1726","chapter_code":"1SA.6","verse_code":"1SA.6.19","label":"19","content":"Tug TSWV tua cov txivneej kws nyob huv lub nroog Npethes Semes tuag xyaa caum leej, rua qhov puab moog xauj lub Phijxaab kws ntim Vaajtswv tej lug cog tseg. Tej tuabneeg quaj ntsuag, rua qhov tug TSWV tua puab cov tuabneeg tuag ntau leej."},{"bible_id":"1726","chapter_code":"1SA.6","verse_code":"1SA.6.20","label":"20","content":"Yog le ntawd, cov tuabneeg huv lub nroog Npethes Semes has tas, \u201cLeejtwg txhaj muaj cuabkaav sawv taabmeeg tug TSWV kws yog tug Vaajtswv dlawbhuv? Peb yuav muab nwg xaa moog tso rua qhov twg, kuas nwg nyob nrug dleb ntawm peb?\u201d"},{"bible_id":"1726","chapter_code":"1SA.6","verse_code":"1SA.6.21","label":"21","content":"Puab txhaj tso tuabneeg moog has rua cov tuabneeg huv lub nroog Kili-as Ye-alees has tas, \u201cCov Filitees tub xaa lub Phijxaab kws ntim Vaajtswv tej lug cog tseg rov tuaj lawm, mej ca le tuaj kwv moog.\u201d"},{"bible_id":"1726","chapter_code":"1SA.7","verse_code":"1SA.7.1","label":"1","content":"Yog le ntawd, cov tuabneeg huv lub nroog Kili-as Ye-alees txhaj tuaj kwv lub Phijxaab kws ntim Vaajtswv tej lug cog tseg moog tso rua huv Anpinadas lub tsev sau laaj roob. Puab muab Anpinadas tug tub Ele-axas ua kevcai ntxuav hab tsaa nwg ua tug saib lub phijxaab."},{"bible_id":"1726","chapter_code":"1SA.7","verse_code":"1SA.7.2","label":"2","content":"Lub Phijxaab kws ntim Vaajtswv tej lug cog tseg nyob huv lub nroog Kili-as Ye-alees tau ntev loo kwvlaam le neeg nkaum xyoo. Lub sijhawm ntawd cov Yixalayees quaj thov tug TSWV paab puab."},{"bible_id":"1726","chapter_code":"1SA.7","verse_code":"1SA.7.3","label":"3","content":"Xamuyees has rua cov Yixalayees has tas, \u201cYog mej rov muab sab npuab tug TSWV tag, mej yuavtsum tso lwm tsaav tuabneeg tej vaajtswv hab tug mlom quaspuj Atates tseg. Muab mej fij rua tug TSWV hab pehawm nwg tuab leeg xwb, nwg txhaj yuav cawm mej dlim ntawm cov Filitees txhais teg.\u201d"},{"bible_id":"1726","chapter_code":"1SA.7","verse_code":"1SA.7.4","label":"4","content":"Yog le ntawd, cov Yixalayees txhaj muab puab tug mlom Npa-aas hab tug mlom quaspuj Atates tso tseg, hab pehawm tug TSWV tuab leeg lawm xwb."},{"bible_id":"1726","chapter_code":"1SA.7","verse_code":"1SA.7.5","label":"5","content":"Xamuyees hu taagnrho cov Yixalayees tuaj txoos ua ke rua huv lub nroog Mixepas hab nwg has rua puab tas, \u201cKuv yuav thov tug TSWV paab mej.\u201d"},{"bible_id":"1726","chapter_code":"1SA.7","verse_code":"1SA.7.6","label":"6","content":"Yog le ntawd, cov Yixalayees txhaj tuaj sis sau rua huv lub nroog Mixepas. Puab moog cug dlej lug laub fij rua tug TSWV hab ua kevcai yoo mov ib nub tsaus ntuj ndlais. Puab leeg has tas, \u201cPeb tau ua txhum rua tug TSWV lawm tag\u201d (Xamuyees pib tu plaub rua cov Yixalayees huv lub nroog Mixepas.)"},{"bible_id":"1726","chapter_code":"1SA.7","verse_code":"1SA.7.7","label":"7","content":"Thaus cov Filitees nov has tas, cov Yixalayees tuaj sis sau rua huv lub nroog Mixepas, cov Filitees tsib tug vaajntxwv txawm txhij tubrog tuaj tua cov Yixalayees. Thaus cov Yixalayees nov le ntawd, puab ntshai heev,"},{"bible_id":"1726","chapter_code":"1SA.7","verse_code":"1SA.7.8","label":"8","content":"hab puab has rua Xamuyees tas, \u201cKoj ca le thov tug TSWV kws yog peb tug Vaajtswv paab peb, peb txhaj tsi poob rua cov Filitees teg.\u201d"},{"bible_id":"1726","chapter_code":"1SA.7","verse_code":"1SA.7.9","label":"9","content":"Xamuyees muab ib tug mivnyuas yaaj tua hlawv taagnrho fij rua tug TSWV. Nwg thov tug TSWV paab cov Yixalayees, hab tug TSWV teb nwg tej lug thov."},{"bible_id":"1726","chapter_code":"1SA.7","verse_code":"1SA.7.10","label":"10","content":"Thaus Xamuyees taabtom hlawv tsaj fij rua tug TSWV, cov Filitees tub tuaj ze hab yuav tua cov Yixalayees lawm; tabsis taamsim ntawd tug TSWV ua rua xub nroo nrov nroo ntwg sau ntuj tuaj rua cov Filitees. Ua rua puab xaav tsi thoob hab tsiv taag rov qaab moog tsev lawm."},{"bible_id":"1726","chapter_code":"1SA.7","verse_code":"1SA.7.11","label":"11","content":"Cov Yixalayees txhij tubrog huv lub nroog Mixepas caum tua cov Filitees taug kev moog yuav laug txug lub nroog Npethekas."},{"bible_id":"1726","chapter_code":"1SA.7","verse_code":"1SA.7.12","label":"12","content":"Xamuyees muab ib lub pobzeb lug teeb rua ntu nruab nraab ntawm lub nroog Mixepas hab lub nroog Sees hab has tas, \u201cTug TSWV paab peb lug txug ntawm nuav.\u201d Nwg txhaj tis lub pobzeb ntawd npe hu ua \u201cPobzeb Cawm Sav.\u201d"},{"bible_id":"1726","chapter_code":"1SA.7","verse_code":"1SA.7.13","label":"13","content":"Yog le ntawd, cov Filitees txhaj swb cov Yixalayees hab tug TSWV tsi pub cov Filitees hlaa cov Yixalayees tug nrimteb tuaj tua puab moog taag Xamuyees simneej."},{"bible_id":"1726","chapter_code":"1SA.7","verse_code":"1SA.7.14","label":"14","content":"Cov Yixalayees tau taagnrho tej nroog kws cov Filitees txeeb tau lawm, txij ndlua lub nroog Ekiloos moog rua lub nroog Nkas rov lug; Yog le ntawd, cov Yixalayees txhaj tau taagnrho puab cheebtsaam aav rov lug ua puab tug. Cov Yixalayees hab cov Kana-aas txhaj nyob sis humxeeb tsi ua tsuv tsi ua rog lawm."},{"bible_id":"1726","chapter_code":"1SA.7","verse_code":"1SA.7.15","label":"15","content":"Xamuyees kaav cov Yixalayees moog taag nwg simneej le."},{"bible_id":"1726","chapter_code":"1SA.7","verse_code":"1SA.7.16","label":"16","content":"Nwg naj xyoo moog tu suavdlawg tej plaub ntug kws tsi sis hum huv lub nroog Npethees, lub nroog Nkilenkas hab lub nroog Mixepas."},{"bible_id":"1726","chapter_code":"1SA.7","verse_code":"1SA.7.17","label":"17","content":"Tom qaab ntawd, nwg maam le rov lug tsev rua huv lub nroog Lamas, nwg ua tug tu plaub ntug huv lub nroog ntawd hab. Xamuyees ua tau ib lub thaaj fij rua huv lub nroog Lamas rua tug TSWV."},{"bible_id":"1726","chapter_code":"1SA.8","verse_code":"1SA.8.1","label":"1","content":"Thaus Xamuyees laug heev lawm, nwg tsaa nwg ob tug tub tu plaub ntug rua cov Yixalayees."},{"bible_id":"1726","chapter_code":"1SA.8","verse_code":"1SA.8.2","label":"2","content":"Tug tub hlub hu ua Yau-ees hab tug tub yau hu ua Anpiyas; obtug tu plaub ntug huv lub nroog Npesenpas."},{"bible_id":"1726","chapter_code":"1SA.8","verse_code":"1SA.8.3","label":"3","content":"Tabsis obtug tsi ua lub neej zoo le obtug txiv. Obtug tsuas ntshaw txujkev nrhav nyaj xwb, obtug txhaj yuav tej nyaj kws luas coj tuaj xab hab obtug tsi tu plaub kuas ncaaj rua suavdlawg."},{"bible_id":"1726","chapter_code":"1SA.8","verse_code":"1SA.8.4","label":"4","content":"Cov Yixalayees cov thawjcoj tuaj sis sau hab moog cuag Xamuyees huv lub nroog Lamas,"},{"bible_id":"1726","chapter_code":"1SA.8","verse_code":"1SA.8.5","label":"5","content":"hab has rua nwg tas, \u201cNwgnuav koj laug heev lawm, koj ob tug tub tsi coj hab ua lawv le koj ua. Yog le ntawd, thov koj tsaa ib tug vaajntxwv kaav peb, kuas peb muaj vaajntxwv ib yaam le luas lwm tsaav tuabneeg muaj hab.\u201d"},{"bible_id":"1726","chapter_code":"1SA.8","verse_code":"1SA.8.6","label":"6","content":"Xamuyees tsi pum zoo qhov kws cov Yixalayees thov nwg tsaa ib tug vaajntxwv kaav puab. Yog le ntawd, Xamuyees txhaj thov tug TSWV,"},{"bible_id":"1726","chapter_code":"1SA.8","verse_code":"1SA.8.7","label":"7","content":"hab tug TSWV teb has tas, \u201cKoj ua tuab zoo noog tej lug kws cov pejxeem has rua koj. Puab tsi yog tso koj tseg xwb, tabsis puab tso kuv kws yog puab tug vaajntxwv tseg lawm hab."},{"bible_id":"1726","chapter_code":"1SA.8","verse_code":"1SA.8.8","label":"8","content":"Txij thaus kuv coj puab tawm nraag tebchaws Iziv lug, puab yeej tsi muab sab npuab kuv hab pheej moog pe lwm tsaav tuabneeg tej vaajtswv; nwgnuav puab taabtom ua rua koj ib yaam le puab ua rua kuv ntaag."},{"bible_id":"1726","chapter_code":"1SA.8","verse_code":"1SA.8.9","label":"9","content":"Koj ca le ua lawv le puab thov, tabsis koj yuavtsum ntuag puab tawv qhawv hab qha kuas puab paub has tas, cov vaajntxwv ntawd yuav kaav puab le caag.\u201d"},{"bible_id":"1726","chapter_code":"1SA.8","verse_code":"1SA.8.10","label":"10","content":"Xamuyees txhaj qha txhua yaam rua cov pejxeem kws tuaj thov nwg tsaa ib tug vaajntxwv kaav puab, lawv le tej lug kws tug TSWV has rua Xamuyees lawm."},{"bible_id":"1726","chapter_code":"1SA.8","verse_code":"1SA.8.11","label":"11","content":"Xamuyees has rua puab tas, \u201cMej tug vaajntxwv yuav kaav mej le nuav: Nwg yuav coj mej tej tub moog ua tubrog, ibtxha yuav ua tubrog tsaav tsheb neeg, ibtxha yuav ua tubrog caij neeg hab ibtxha yuav dlha ua vaajntxwv tej tsheb neeg ntej."},{"bible_id":"1726","chapter_code":"1SA.8","verse_code":"1SA.8.12","label":"12","content":"Nwg yuav tsaa ibtxha saib ib txheeb leej, hab ibtxha saib tsib caug leej. Mej cov tub yuav moog laij nwg tej laj tej teb hab sau nwg tej qoobloo, puab yuav ntaus ntaaj ntaus rag hab ntaus cuabyeej ua rog tiv thaiv nwg tej tsheb neeg."},{"bible_id":"1726","chapter_code":"1SA.8","verse_code":"1SA.8.13","label":"13","content":"Mej tej ntxhais yuav moog tov tshuaj tsw qaab rua nwg, ua zaub mov hab ci ncuav rua nwg noj."},{"bible_id":"1726","chapter_code":"1SA.8","verse_code":"1SA.8.14","label":"14","content":"Nwg yuav txeeb mej tej laj tej teb kws zoo, tej vaaj txiv maab hab txiv ntoo roj rua nwg cov numtswv yuav."},{"bible_id":"1726","chapter_code":"1SA.8","verse_code":"1SA.8.15","label":"15","content":"Nwg yuav sau mej tej qoobloo hab tej txiv maab ib feem kaum rua nwg cov thawj tubrog hab cov numtswv."},{"bible_id":"1726","chapter_code":"1SA.8","verse_code":"1SA.8.16","label":"16","content":"Nwg yuav txeeb mej tej tubkhai, tej nyuj  hab tej neeg luav kws zoo moog ua nwg tej num."},{"bible_id":"1726","chapter_code":"1SA.8","verse_code":"1SA.8.17","label":"17","content":"Nwg yuav sau mej tej tsaj txhu ib feem kaum rua nwg yuav hab mej yuav tau ua nwg qhev."},{"bible_id":"1726","chapter_code":"1SA.8","verse_code":"1SA.8.18","label":"18","content":"Thaus ntawd mej yuav tshev hab ywg mej tug vaajntxwv kws mej xaiv, tabsis tug TSWV yuav tsi noog mej tej lug ywg le.\u201d"},{"bible_id":"1726","chapter_code":"1SA.8","verse_code":"1SA.8.19","label":"19","content":"Cov pejxeem tsi noog Xamuyees has le, puab has tas, \u201cPeb tsi noog koj has, peb xaav tau ib tug vaajntxwv,"},{"bible_id":"1726","chapter_code":"1SA.8","verse_code":"1SA.8.20","label":"20","content":"kuas peb txhaj yuav zoo ib yaam le luas lwm tsaav tuabneeg. Peb tug vaajntxwv yuav kaav peb, coj peb moog tua rog hab tawmtsaam peb cov yeebncuab.\u201d"},{"bible_id":"1726","chapter_code":"1SA.8","verse_code":"1SA.8.21","label":"21","content":"Xamuyees noog tej lug kws puab has ntawd, nwg coj zaaj nuav moog pav qha rua tug TSWV."},{"bible_id":"1726","chapter_code":"1SA.8","verse_code":"1SA.8.22","label":"22","content":"Tug TSWV teb has tas, \u201cKoj ca le ua lawv le puab thov hab tsaa ib tug vaajntxwv rua puab.\u201d Ces Xamuyees txhaj kuas cov Yixalayees rov qaab moog tsev."},{"bible_id":"1726","chapter_code":"1SA.9","verse_code":"1SA.9.1","label":"1","content":"Muaj ib tug txivneej kws yog xeem Npeenyamees hu ua Kises; nwg yog Anpiyees tug tub hab yog Xelaus tug xeebntxwv. Kises yog Npekaulas tsev tuabneeg hab yog Afiyas cuab. Kises yog ib tug tuabneeg npluanuj hab muaj koob meej nto moo lug."},{"bible_id":"1726","chapter_code":"1SA.9","verse_code":"1SA.9.2","label":"2","content":"Nwg muaj ib tug tub hu ua Xa-ules kws zoo nraug ntxag hab muaj zug khov kho. Xa-ules sab hab zoo nraug tshaaj cov Yixalayees txhua tug huv tuabsi."},{"bible_id":"1726","chapter_code":"1SA.9","verse_code":"1SA.9.3","label":"3","content":"Muaj ib nub Kises cov neeg luav ibtxha pluj lawm, nwg txawm has rua Xa-ules has tas, \u201cKoj coj ib tug tubkhai nrug koj moog nrhav cov neeg luav.\u201d"},{"bible_id":"1726","chapter_code":"1SA.9","verse_code":"1SA.9.4","label":"4","content":"Obtug moog nrhav thoob plawg sau lub laaj roob Efalayees hab huv cheebtsaam Salisas, tabsis tsi pum cov neeg luav le. Yog le ntawd, obtug txhaj moog nrhav huv cheebtsaam Sa-alees los tsi pum cov neeg luav le. Ces obtug txhaj moog nrhav thoob plawg huv cheebtsaam Npeenyamees, tabsis tsi pum le hab."},{"bible_id":"1726","chapter_code":"1SA.9","verse_code":"1SA.9.5","label":"5","content":"Thaus obtug lug txug huv cheebtsaam Xufes, Xa-ules has rua nwg tug tubkhai has tas, \u201cWb ca le rov moog tsev; tej zag kuv txiv yuav txhawj wb tshaaj txhawj cov neeg luav lawm.\u201d"},{"bible_id":"1726","chapter_code":"1SA.9","verse_code":"1SA.9.6","label":"6","content":"Tug tubkhai teb has tas, \u201cTog mivntsiv tsaiv! Nyob huv lub nroog nuav muaj ib tug txivneej yog Vaajtswv tug tuabneeg kws suavdlawg fwm heev, nwg has le caag txawm muaj lawv le ntawd. Wb ca le moog cuag nwg, tej zag nwg yuav qha kev rua wb moog nrhav tau cov neeg luav.\u201d"},{"bible_id":"1726","chapter_code":"1SA.9","verse_code":"1SA.9.7","label":"7","content":"Xa-ules nug has tas, \u201cYog wb moog cuag nwg, wb yuav coj dlaabtsi moog rua nwg? Wb cov ncuav huv naab los taag lawm, wb tub tsi muaj dlaabtsi coj moog rua nwg le ne?\u201d"},{"bible_id":"1726","chapter_code":"1SA.9","verse_code":"1SA.9.8","label":"8","content":"Tug tubkhai teb has tas, \u201cKuv muaj ib lub nyaj, kuv maam le muab lub nyaj nuav rua nwg, ces nwg yuav qha kev rua wb moog nrhav tau cov neeg luav ntawd.\u201d"},{"bible_id":"1726","chapter_code":"1SA.9","verse_code":"1SA.9.9+1SA.9.10+1SA.9.11","label":"9-11","content":"Xa-ules teb has tas, \u201cKoj cov lug ko yog ib zaaj tswvyim zoo, wb ca le moog cuag nwg.\u201d Yog le ntawd, obtug txhaj moog rua huv lub nroog kws Vaajtswv tug tuabneeg nyob. Thaus obtug taabtom taug kev sau lub laaj roob yuav moog rua huv lub nroog, obtug ntsib ib paab ntxhais tuaj nqaa dlej, obtug nug cov ntxhais ntawd has tas, \u201cTug kws paub saib yaav tom ntej puas nyob huv tsev lawm?\u201d (Tam ntawd luas hu tug cev Vaajtswv lug has tas, tug kws paub saib yaav tom ntej, yog leejtwg xaav nug Vaajtswv ib yaam dlaabtsi, nwg has tas, \u201cPeb moog cuag tug kws paub yaav tom ntej.\u201d)"},{"bible_id":"1726","chapter_code":"1SA.9","verse_code":"1SA.9.12+1SA.9.13","label":"12-13","content":"Cov ntxhais ntawd teb has tas, \u201cNwg nyob los mas, nwg nyavnyuas dlhau plawg moog lawm, yog meb moog ceev nrooj meb yuav caum cuag nwg. Nwg taabtom moog rua huv lub nroog, rua qhov nub nua suavdlawg coj tsaj tuaj tua hlawv rua sau lub thaaj kws nyob peg laaj roob fij rua tug TSWV. Cov tuabneeg kws luas caw tuaj yuav tog nwg moog txug maam le noj mov. Rua qhov nwg yuavtsum thov Vaajtswv foom koob moov rua tej khoom fij ntawd tsaiv, suavdlawg maam le noj. Yog meb moog taamsim nuav meb txhaj yuav ntsib nwg, tsheem nwg tsi tau moog rua peg roob.\u201d"},{"bible_id":"1726","chapter_code":"1SA.9","verse_code":"1SA.9.14","label":"14","content":"Yog le ntawd, Xa-ules hab tug tubkhai txhaj moog rua huv lub nroog, thaus obtug taabtom moog, obtug pum Xamuyees taug kev ncaaj nraim tuaj rua ntawm obtug, yuav moog rua ntawm qhov chaw kws pehawm tug TSWV."},{"bible_id":"1726","chapter_code":"1SA.9","verse_code":"1SA.9.15","label":"15","content":"Ua ntej nub kws Xamuyees tsi tau moog rua huv lub nroog, tug TSWV tub xub has rua Xamuyees lawm has tas,"},{"bible_id":"1726","chapter_code":"1SA.9","verse_code":"1SA.9.16","label":"16","content":"\u201cPigkig thaus taav lub caij nuav, kuv yuav khaiv ib tug tuabneeg kws yog xeem Npeenyamees tuaj cuag koj. Koj ca le muab roj laub rua nwg taubhau, tsaa nwg ua vaajntxwv kaav kuv tsaav tuabneeg Yixalayees, hab nwg yuav cawm kuas puab dlim ntawm cov Filitees txhais teg. Kuv tub pum kuv tsaav tuabneeg tej kev txomnyem hab nov puab tej lug thov lawm.\u201d"},{"bible_id":"1726","chapter_code":"1SA.9","verse_code":"1SA.9.17","label":"17","content":"Thaus Xamuyees pum dlheev Xa-ules, tug TSWV txawm has rua Xamuyees has tas, \u201cTug txivneej nuav yog tug kws kuv qha rua koj ntaag, nwg yog tug yuav kaav kuv tsaav tuabneeg.\u201d"},{"bible_id":"1726","chapter_code":"1SA.9","verse_code":"1SA.9.18","label":"18","content":"Xa-ules moog rua ntawm Xamuyees thaus nwg nyob ze lub roojvaag hab nug has tas, \u201cKoj puas paub tug kws paub saib yaav tom ntej nyob qhov twg? Thov koj qha rua kuv.\u201d"},{"bible_id":"1726","chapter_code":"1SA.9","verse_code":"1SA.9.19","label":"19","content":"Xamuyees teb has tas, \u201cTug kws paub saib yaav tom ntej yog kuv ntaag. Meb ca le ua kuv ntej moog rua peg lub chaw pehawm Vaajtswv. Nub nua meb moog nrug kuv noj mov peg. Pigkig sawv ntxuv kuv maam teb meb tej lug nug, hab meb maam rov moog tsev."},{"bible_id":"1726","chapter_code":"1SA.9","verse_code":"1SA.9.20","label":"20","content":"Meb tsi xob txhawj txug cov neeg luav kws tub pluj tau peb nub lawm, rua qhov luas tub nrhav tau lawm. Tabsis tug twg yog tug kws cov Yixalayees xaav yuav heev dlua?  Puab xaav yuav koj hab koj txiv tsev tuabneeg ntaag.\u201d"},{"bible_id":"1726","chapter_code":"1SA.9","verse_code":"1SA.9.21","label":"21","content":"Xa-ules teb has tas, \u201cKuv yog xeem Npeenyamees, yog xeem kws tsawg tshaaj plawg ntawm tsaav tuabneeg Yixalayees, hab kuv tsev tuabneeg yog tsev kws tsi tseemceeb le luas lwm tsev kws yog peb xeem Npeenyamees, ua caag koj has le ko rua kuv?\u201d"},{"bible_id":"1726","chapter_code":"1SA.9","verse_code":"1SA.9.22","label":"22","content":"Xamuyees coj Xa-ules hab Xa-ules tug tubkhai moog rua huv chaav tsev luj hab kuas obtug moog nyob peg hauv rooj kws yog tshwj rua cov qhua, taagnrho cov tuabneeg kws tuaj ntawd muaj kwvlaam le peb caug leej."},{"bible_id":"1726","chapter_code":"1SA.9","verse_code":"1SA.9.23","label":"23","content":"Xamuyees has rua tug kws ua zaub ua mov has tas, \u201cKoj moog nqaa cov nqaj kws kuv kuas koj muab khaws tshwj tseg rua ib qho ntawd lug.\u201d"},{"bible_id":"1726","chapter_code":"1SA.9","verse_code":"1SA.9.24","label":"24","content":"Yog le ntawd, tug kws ua zaub ua mov txawm moog nqaa cegqaab kws muab tshwj tseg ntawd lug tso rua ntawm Xa-ules xubndlag. Xamuyees  has tas, \u201cCov nqaj nuav yog kuv tseg rua koj. Koj ca le noj. Cov nqaj nuav tseg rua koj noj thaus lub sijhawm nuav, nrug cov qhua kws kuv caw  tuaj.\u201d Yog le nub ntawd, Xa-ules txhaj nrug Xamuyees noj mov ua ke."},{"bible_id":"1726","chapter_code":"1SA.9","verse_code":"1SA.9.25","label":"25","content":"Thaus puab rov ntawm qhov chaw pehawm Vaajtswv lug txug rua huv lub nroog, puab khu chaw rua Xa-ules  pw txheej tsev sau,"},{"bible_id":"1726","chapter_code":"1SA.9","verse_code":"1SA.9.26","label":"26","content":"hab nwg txawm moog pw sau. Thaus kaaj ntug, Xamuyees hu Xa-ules kws pw txheej sau has tas, \u201cCa le sawv, kuv yuav xaa koj rov moog tsev.\u201d Xa-ules sawv hab nrug Xamuyees tawm moog rua tom kev."},{"bible_id":"1726","chapter_code":"1SA.9","verse_code":"1SA.9.27","label":"27","content":"Thaus puab moog txug ntawm ntug nroog, Xamuyees has rua Xa-ules has tas, \u201cKoj kuas tug tubkhai moog ua wb ntej.\u201d Thaus tug tubkhai moog lawm, Xamuyees has tas, \u201cWb nyob ntawm nuav ib plag tsaiv, kuv yuav qha rua koj has tas, Vaajtswv has le caag rua kuv.\u201d"},{"bible_id":"1726","chapter_code":"1SA.10","verse_code":"1SA.10.1","label":"1","content":"Xamuyees txawm muab fwj roj laub rua Xa-ules taubhau, nwj nwg hab has tas, \u201cTug TSWV tsaa koj ua tug kaav nwg tsaav tuabneeg Yixalayees. Koj yuav kaav nwg tsaav tuabneeg hab cawm puab dlim ntawm puab cov yeebncuab txhais teg. Zaaj kws kuv has qha rua koj nuav yuav ua rua koj paub has tas, tug TSWV tau xaiv koj  ua tug kaav nwg tsaav tuabneeg."},{"bible_id":"1726","chapter_code":"1SA.10","verse_code":"1SA.10.2","label":"2","content":"Nub nua thaus koj ncaim kuv moog lawm, koj yuav ntsib ob tug txivneej ze Laxees lub ntxaa ntawm Xelexas huv xeem Npeenyamees cheebtsaam aav. Obtug yuav qha rua koj has tas, luas tub nrhav tau cov neeg luav kws koj tuaj nrhav lawm. Koj txiv tsi txhawj txug cov neeg luav, tabsis nwg txhawj koj heev, nwg nroo has tas, \u2018Sov kuv tug tub moog rua qhov twg lawm, kuv yuav ua le caag txhaj zoo?\u2019"},{"bible_id":"1726","chapter_code":"1SA.10","verse_code":"1SA.10.3","label":"3","content":"Thaus koj dlhau ntawd moog txug ntawm tsob ntoo xeeb peg Tanpaus, koj yuav ntsib peb tug txivneej taabtom coj khoom tuaj fij rua Vaajtswv peg lub nroog Npethees. Peb tug txivneej ntawd, ib tug caab ib tug thaav tshis, ib tug nqaa peb lub ncuav, hab ib tug nqaa ib naab tawv cawv txiv maab."},{"bible_id":"1726","chapter_code":"1SA.10","verse_code":"1SA.10.4","label":"4","content":"Puab yuav hawm koj hab yuav muab ob lub ncuav rua koj. Koj ca le txais ob lub ncuav ntawd."},{"bible_id":"1726","chapter_code":"1SA.10","verse_code":"1SA.10.5","label":"5","content":"Dlhau ntawd moog, thaus koj moog txug sau Vaajtswv lub Roob ntawm lub nroog Nkinpe-as qhov chaw kws cov Filitees tsuam yeej. Koj yuav ntsib ib paab cev Vaajtswv lug ntawm lub roojvaag nroog, puab taabtom ntaus nkauj nogncaas luj, ntaus nruag npuaj, tshuab raaj hab ntaus nkauj nogncaas miv nqeg sau roob kws teeb lub thaaj fij lug. Puab seev cev hab qw zoo sab heev."},{"bible_id":"1726","chapter_code":"1SA.10","verse_code":"1SA.10.6","label":"6","content":"Thaus ntawd, Tug TSWV tug ntsujplig yuav lug kaav hlo koj lub sab, koj yuav nrug puab seev cev, qw zoo sab hab koj lub sab yuav hloov hlo tsi thooj le qub lawm."},{"bible_id":"1726","chapter_code":"1SA.10","verse_code":"1SA.10.7","label":"7","content":"Thaus muaj tej xwmtxheej nuav tshwm, koj yuav ua txhua yaam lawv le Vaajtswv qha koj ua."},{"bible_id":"1726","chapter_code":"1SA.10","verse_code":"1SA.10.8","label":"8","content":"Koj yuav ua kuv ntej moog rua huv lub nroog Nkilenkas, kuv yuav tuaj ntsib koj nraag hab muab tsaj tua hlawv fij hab fij khoom ua kev sis raug zoo rua tug TSWV. Koj nyob xyaa nub tog kuas kuv tuaj txug, kuv maam qha rua koj paub has tas, koj yuavtsum ua dlaabtsi.\u201d"},{"bible_id":"1726","chapter_code":"1SA.10","verse_code":"1SA.10.9","label":"9","content":"Thaus Xa-ules yuav ncaim Xamuyees moog, Vaajtswv tub hloov Xa-ules lub sab dlua tshab lawm. Nub ntawd txawm muaj txhua yaam tshwm lawv le Xamuyees tau has rua Xa-ules lawm."},{"bible_id":"1726","chapter_code":"1SA.10","verse_code":"1SA.10.10","label":"10","content":"Thaus Xa-ules hab nwg tug tubkhai lug txug huv lub nroog Nkinpe-as, muaj ib paab cev Vaajtswv lug txawm tuaj ntsib Xa-ules. Taamsim ntawd Vaajtswv tug ntsujplig lug kaav hlo Xa-ules lub sab, nwg txhaj nrug puab dlha seev cev hab qw zoo sab."},{"bible_id":"1726","chapter_code":"1SA.10","verse_code":"1SA.10.11","label":"11","content":"Thaus cov tuabneeg kws ibtxwm paub Xa-ules pum nwg ua le ntawd, puab txawm sis nug has tas, \u201cDlaabtsi ua rua Kises tug tub ua le ntawd? Xa-ules txawm ca le ua ib tug cev Vaajtswv lug lawm hab los?\u201d"},{"bible_id":"1726","chapter_code":"1SA.10","verse_code":"1SA.10.12","label":"12","content":"Muaj ib tug txivneej nyob huv lub nroog ntawd nug has tas, \u201cCov cev Vaajtswv lug ntawd ne, puab txiv tsua yog leejtwg?\u201d Tub yog vim le nuav, suavdlawg txhaj has tas, \u201cXa-ules txawm ua ib tug cev Vaajtswv lug lawm hab los?\u201d"},{"bible_id":"1726","chapter_code":"1SA.10","verse_code":"1SA.10.13","label":"13","content":"Thaus Xa-ules seev cev hab qw zoo sab le ntawd taag, nwg txawm moog rua peg lub thaaj fij kws nyob sau lub laaj roob lawm."},{"bible_id":"1726","chapter_code":"1SA.10","verse_code":"1SA.10.14","label":"14","content":"Xa-ules tug yawm laug pum Xa-ules hab Xa-ules tug tubkhai, nwg nug obtug has tas, \u201cMeb moog qhov twg lug?\u201d Xa-ules teb has tas, \u201cWb moog nrhav neeg luav lug, wb nrhav tsi tau ces wb txawm moog cuag Xamuyees lawm.\u201d"},{"bible_id":"1726","chapter_code":"1SA.10","verse_code":"1SA.10.15","label":"15","content":"Xa-ules tug yawm laug nug has tas, \u201cNwg has le caag rua meb?\u201d"},{"bible_id":"1726","chapter_code":"1SA.10","verse_code":"1SA.10.16","label":"16","content":"Xa-ules teb has tas, \u201cNwg has rua wb tas, luas tub nrhav tau cov neeg luav lawm.\u201d Tabsis Xa-ules tsi qha rua nwg tug yawm laug paub txug qhov kws Xamuyees has tas, nwg yuav tau ua vaajntxwv le."},{"bible_id":"1726","chapter_code":"1SA.10","verse_code":"1SA.10.17","label":"17","content":"Xamuyees hu cov pejxeem tuaj sis sau pehawm tug TSWV huv lub nroog Mixepas,"},{"bible_id":"1726","chapter_code":"1SA.10","verse_code":"1SA.10.18","label":"18","content":"nwg has rua puab tas, \u201cTug TSWV kws yog cov Yixalayees tug Vaajtswv has tas, \u2018Kuv coj mej tawm nraag tebchaws Iziv lug, hab cawm mej dlim ntawm cov tuabneeg Iziv hab lwm tsaav tuabneeg kws tsimtxom mej."},{"bible_id":"1726","chapter_code":"1SA.10","verse_code":"1SA.10.19","label":"19","content":"Kuv yog mej tug Vaajtswv kws cawm mej dlim ntawm mej txujkev txomnyem nyuaj sab, tabsis nub nua mej tso kuv tseg hab thov kuas kuv tsaa ib tug vaajntxwv kaav mej. Yog le ntawd, mej txhua xeem hab txhua cuab ca le tuaj sis sau taabmeeg tug TSWV.\u2019 \u201d"},{"bible_id":"1726","chapter_code":"1SA.10","verse_code":"1SA.10.20","label":"20","content":"Xamuyees hu ib xeem quas zug lug, ces tug TSWV xaiv xeem Npeenyamees."},{"bible_id":"1726","chapter_code":"1SA.10","verse_code":"1SA.10.21","label":"21","content":"Xamuyees hu xeem Npeenyamees ib tsev quas zug lug, ces tug TSWV xaiv Matis tsev tuabneeg. Thaus Matis tsev tuabneeg cov txivneej lug,  ces tug TSWV xaiv Kises tug tub Xa-ules. Suavdlawg nrhav nwg, tabsis tsi pum nwg nyob qhov twg."},{"bible_id":"1726","chapter_code":"1SA.10","verse_code":"1SA.10.22","label":"22","content":"Puab nug tug TSWV has tas, \u201cNwg tuaj ntawm nuav los tsi tuaj?\u201d Tug TSWV teb has tas, \u201cXa-ules tsiv nraim tom qaab cov naab rau khoom.\u201d"},{"bible_id":"1726","chapter_code":"1SA.10","verse_code":"1SA.10.23","label":"23","content":"Yog le ntawd, puab txhaj moog coj Xa-ules lug cuag suavdlawg, hab puab pum has tas Xa-ules sab tshaaj suavdlawg huv tuabsi."},{"bible_id":"1726","chapter_code":"1SA.10","verse_code":"1SA.10.24","label":"24","content":"Xamuyees has rua suavdlawg has tas, \u201cTug txivneej nuav yog tug kws tug TSWV xaiv! Peb cov nuav tsi muaj ib tug zoo le nwg le.\u201d Hab suavdlawg qw has tas, \u201cThov kuas vaajntxwv muaj sa nyob ntev!\u201d"},{"bible_id":"1726","chapter_code":"1SA.10","verse_code":"1SA.10.25","label":"25","content":"Xamuyees qha vaajntxwv teg num hab tej kws vaajntxwv muaj cai ua rua cov pejxeem suavdlawg paub, hab nwg muab tej ntawd sau ca rua huv ntawv coj moog khaws tseg rua huv chaav kws pehawm Vaajtswv. Ces Xamuyees txawm kuas suavdlawg rov moog tsev."},{"bible_id":"1726","chapter_code":"1SA.10","verse_code":"1SA.10.26","label":"26","content":"Xa-ules los kuj rov moog tsev rua peg lub nroog Nkinpe-as lawm. Cov numtswv kws muaj fwjchim  kws Vaajtswv tshoov sab lawm los kuj nrug Xa-ules moog hab."},{"bible_id":"1726","chapter_code":"1SA.10","verse_code":"1SA.10.27","label":"27","content":"Tabsis muaj qee leej kws tsi thoob tsib to nrog has tas, \u201cTug txivneej nuav yuav paab tau peb le caag?\u201d Puab has lug saib tsi taug Xa-ules, hab tsi muab ib yaam dlaabtsi rua nwg le."},{"bible_id":"1726","chapter_code":"1SA.11","verse_code":"1SA.11.1","label":"1","content":"Tau ib hlis tom qaab, Vaajntxwv Nahas kws kaav tebchaws Amoos coj nwg cov tubrog tuaj vij hab tua lub nroog Yanpes huv cheebtsaam Nkile-as. Cov tuabneeg huv lub nroog Yanpes has rua Nahas has tas, \u201cThov koj coglug rua peb, peb yuav ca koj kaav peb.\u201d"},{"bible_id":"1726","chapter_code":"1SA.11","verse_code":"1SA.11.2","label":"2","content":"Nahas teb has tas, \u201cKuv coglug rua mej los tau, tabsis ca kuv muab mej txhua tug lub qhovmuag saab xis kaus povtseg tsaiv, kuv maam coglug kuas cov Yixalayees poob ntsejmuag huv tuabsi.\u201d"},{"bible_id":"1726","chapter_code":"1SA.11","verse_code":"1SA.11.3","label":"3","content":"Cov thawjcoj huv lub nroog Yanpes teb has tas, \u201cThov ncua sijhawm xyaa nub rua peb, peb khaiv tuabneeg moog has thoob plawg tebchaws Yixalayees. Yog tsi muaj leejtwg paab peb, peb maam swb koj.\u201d"},{"bible_id":"1726","chapter_code":"1SA.11","verse_code":"1SA.11.4","label":"4","content":"Thaus cov tuabneeg xaa xuv moog txug huv lub nroog Nkinpe-as kws Xa-ules nyob, hab puab qha tej xwm nuav rua suavdlawg, ua rua suavdlawg ntshai hab tsaa suab hlo quaj."},{"bible_id":"1726","chapter_code":"1SA.11","verse_code":"1SA.11.5","label":"5","content":"Thaus ntawd Xa-ules taabtom caab nwg tug txiv nyuj nraag teb lug, nwg nug has tas, \u201cMuaj xwm dlaabtsi? Vim le caag suavdlawg yuav quaj zum zawg le nuav?\u201d Puab txhaj pav qhov kws cov tuabneeg xaa xuv peg lub nroog Yanpes tuaj ntawd rua Xa-ules noog."},{"bible_id":"1726","chapter_code":"1SA.11","verse_code":"1SA.11.6","label":"6","content":"Thaus Xa-ules nov tej xwm ntawd, Vaajtswv tug ntsujplig lug kaav hlo Xa-ules sab, nwg txhaj npautawg heev."},{"bible_id":"1726","chapter_code":"1SA.11","verse_code":"1SA.11.7","label":"7","content":"Nwg muab ob tug txiv nyuj tua kag, txav ua tej thooj hab muab rua ib cov tuabneeg xaa moog thoob plawg lub tebchaws Yixalayees, hab has rua suavdlawg has tas, \u201cYog leejtwg tsi nrug Xa-ules hab Xamuyees moog tua rog, yuav muab tug ntawd cov txiv nyuj tua hab txav ua tej thooj le nuav!\u201d Cov Yixalayees ntshai nyob tsaam tug TSWV ua le caag rua puab, puab txhaj koom ua ib lub sab tuaj ua ke."},{"bible_id":"1726","chapter_code":"1SA.11","verse_code":"1SA.11.8","label":"8","content":"Xa-ules kuas suavdlawg tuaj sis sau rua huv Npexlees; cov Yixalayees muaj peb puas txheeb leej, hab cov Yudas muaj peb caug txheeb leej."},{"bible_id":"1726","chapter_code":"1SA.11","verse_code":"1SA.11.9","label":"9","content":"Puab has rua cov tuabneeg kws xaa xuv peg lub nroog Yanpes tuaj has tas, \u201cMej ca le rov moog has rua mej cov tuabneeg paub has tas, pigkig peb yuav tuaj paab kuas tau mej ua ntej taav su.\u201d Thaus cov tuabneeg huv Yanpes nov le ntawd puab zoo sab heev"},{"bible_id":"1726","chapter_code":"1SA.11","verse_code":"1SA.11.10","label":"10","content":"hab has rua Nahas has tas, \u201cPigkig peb maam le ua ib sab swb koj, koj yuav ua le caag rua peb los tau.\u201d"},{"bible_id":"1726","chapter_code":"1SA.11","verse_code":"1SA.11.11","label":"11","content":"Taagkig kaaj ntug txoog, Xa-ules muab cov tubrog faib ua peb paab, puab txawm mos tsaus tsi moog tua cov Amoos huv lub yeej hab puab sis tua ib taav su, Xa-ules cov tubrog tua cov Amoos tuag coob heev. Cov kws seem tuag, nyag taug nyag fuas kev tsiv lawm."},{"bible_id":"1726","chapter_code":"1SA.11","verse_code":"1SA.11.12","label":"12","content":"Cov Yixalayees has rua Xamuyees tas, \u201cCov tuabneeg kws has tas, puas tsimnyog ca Xa-ules ua vaajntxwv kaav peb, cov tuabneeg ntawd nyob qhov twg lawm? ca le nteg puab lug rua peb, peb yuav muab puab tua povtseg.\u201d"},{"bible_id":"1726","chapter_code":"1SA.11","verse_code":"1SA.11.13","label":"13","content":"Tabsis Xa-ules teb has tas, \u201cNub nua tsi xob muab ib tug twg tua povtseg, rua qhov nub nua yog nub kws tug TSWV cawm cov Yixalayees dlim.\u201d"},{"bible_id":"1726","chapter_code":"1SA.11","verse_code":"1SA.11.14","label":"14","content":"Ces Xamuyees has rua puab has tas, \u201cPeb ca le moog rua huv lub nroog Nkilenkas, hab has qha rua suavdlawg paub ib zag ntxiv has tas, Xa-ules yog peb tug vaajntxwv.\u201d"},{"bible_id":"1726","chapter_code":"1SA.11","verse_code":"1SA.11.15","label":"15","content":"Yog le ntawd, puab suavdlawg txhaj moog rua ntawm qhov chaw pehawm Vaajtswv huv lub nroog Nkilenkas, hab qha rua cov pejxeem suavdlawg paub has tas Xa-ules yog vaajntxwv. Puab muab tsaj tua hlawv fij rua tug TSWV ua kev sis raug zoo, Xa-ules hab cov Yixalayees noj haus zoo sab kawg le."},{"bible_id":"1726","chapter_code":"1SA.12","verse_code":"1SA.12.1","label":"1","content":"Xamuyees has rua cov Yixalayees has tas, \u201cKuv tub ua tav lawv le mej thov, hab tsaa tau ib tug vaajntxwv kaav mej,"},{"bible_id":"1726","chapter_code":"1SA.12","verse_code":"1SA.12.2","label":"2","content":"hab nwgnuav nwg yuav ua tug coj mej. Kuv laug plaubhau dlawb taag lawm, kuv tej mivnyuas puavleej nrug mej nyob. Kuv coj mej thaus kuv tseem hluas lug txug naj nub nua."},{"bible_id":"1726","chapter_code":"1SA.12","verse_code":"1SA.12.3","label":"3","content":"Tsheem kuv tseem nyob ntawm nuav, yog yaav taag lug kuv tau ua txhum qhov twg, ces mej ca le kom kuv rua tug TSWV hab tug vaajntxwv kws tug TSWV xaiv. Kuv puas tau nyag mej leejtwg tug nyuj lossis tug neeg luav? Kuv puas tau ua tsi ncaaj lossis tsimtxom mej leejtwg? Kuv puas tau yuav mej leejtwg tej nyaj xab? Yog kuv tau ua tej nuav lawm, kuv yuav them tej ntawd huv tuabsi rov qaab.\u201d"},{"bible_id":"1726","chapter_code":"1SA.12","verse_code":"1SA.12.4","label":"4","content":"Cov pejxeem teb has tas, \u201cKoj yeej tsi tau ua tsi ncaaj lossis tsimtxom peb le, koj tsi tau muab leejtwg ib yaam dlaabtsi le.\u201d"},{"bible_id":"1726","chapter_code":"1SA.12","verse_code":"1SA.12.5","label":"5","content":"Ces Xamuyees teb has tas, \u201cNub nua muaj tug TSWV hab tug vaajntxwv kws nwg xaiv ua timkhawv has tas, mej yeej tsi pum kuv ua ib qho txhum le.\u201d Puab teb has tas, \u201cMuaj tug TSWV ua peb suavdlawg tug timkhawv.\u201d"},{"bible_id":"1726","chapter_code":"1SA.12","verse_code":"1SA.12.6","label":"6","content":"Xamuyees has ntxiv tas, \u201cTug TSWV yog tug kws xaiv Mauxes hab Aloos, hab nwg coj mej cov yawmkoob tawm nraag tebchaws Iziv lug."},{"bible_id":"1726","chapter_code":"1SA.12","verse_code":"1SA.12.7","label":"7","content":"Nwgnuav mej nyag ca le sawv ntawm nyag qhov chaw, kuv yuav kom mej rua tug TSWV, kuas mej ncu txug  tej txujci tseemceeb kws tug TSWV tau ua paab mej hab mej cov yawmkoob lawm."},{"bible_id":"1726","chapter_code":"1SA.12","verse_code":"1SA.12.8","label":"8","content":"Thaus u Yakhauj tau coj nwg tsev tuabneeg moog nyob nraag tebchaws Iziv, hab cov Iziv tau tsimtxom puab.  Mej cov yawmkoob tau tsaa ncauj thov tug TSWV paab puab. Tug TSWV txhaj khaiv Mauxes hab Aloos coj puab tawm nraag tebchaws Iziv lug nyob huv lub tebchaws nuav."},{"bible_id":"1726","chapter_code":"1SA.12","verse_code":"1SA.12.9","label":"9","content":"Tabsis puab tsi ncu txug tug TSWV kws yog puab tug Vaajtswv lawm, tug TSWV txhaj muab puab cob rua cov Filitees txhais teg hab cob rua tug vaajntxwv kws kaav tebchaws Mau-am txhais teg, hab cob rua Xixelas kws yog Vaajntxwv Yanpees tug thawj tubrog huv lub nroog Haxaus txhais teg, puab txhaj tuaj ua rog rua mej cov yawmkoob."},{"bible_id":"1726","chapter_code":"1SA.12","verse_code":"1SA.12.10","label":"10","content":"Puab txhaj tsaa ncauj thov tug TSWV has tas, \u2018Tug TSWV, peb ua txhum lawm, rua qhov peb tau tso koj tseg, hab moog pe tug mlom Npa-aas hab tug mlom quaspuj Atates. Thov koj paab kuas peb dlim ntawm peb cov yeebncuab txhais teg, peb yuav pehawm koj tuab leeg xwb!\u2019"},{"bible_id":"1726","chapter_code":"1SA.12","verse_code":"1SA.12.11","label":"11","content":"Tug TSWV txhaj tsaa Nkide-oos, tsaa Npalaj,  tsaa Yefethas, hab tsaa kuv ua tug kawg. Peb tau paab mej dlim ntawm mej cov yeebncuab txhais teg, mej txhaj tau nyob kaaj sab lug."},{"bible_id":"1726","chapter_code":"1SA.12","verse_code":"1SA.12.12","label":"12","content":"Tabsis thaus mej pum Vaajntxwv Nahas kws kaav tebchaws Amoos taabtom tuaj tua mej, mej txawm tso tug TSWV kws yog mej tug Vaajntxwv tseg hab has rua kuv tas, \u2018Peb xaav tau ib tug vaajntxwv lug kaav peb.\u2019"},{"bible_id":"1726","chapter_code":"1SA.12","verse_code":"1SA.12.13","label":"13","content":"\u201cTug vaajntxwv kws mej xaiv, nwg nrug mej nyob ntawm nuav; mej thov tug TSWV kuas tsaa ib tug vaajntxwv rua mej, nwgnuav tug TSWV tub pub rua mej muaj lawm."},{"bible_id":"1726","chapter_code":"1SA.12","verse_code":"1SA.12.14","label":"14","content":"Yog mej fwm tug TSWV kws yog mej tug Vaajtswv, ua nwg teg num, noog nwg lug, hab ua lawv le nwg tej lug saamfwm, mej hab mej tug vaajntxwv txhaj le yuav vaammeej."},{"bible_id":"1726","chapter_code":"1SA.12","verse_code":"1SA.12.15","label":"15","content":"Tabsis yog mej tsi noog tug TSWV lug hab tsi ua lawv le nwg tej lug saamfwm, nwg yuav tawmtsaam mej hab mej tug vaajntxwv."},{"bible_id":"1726","chapter_code":"1SA.12","verse_code":"1SA.12.16","label":"16","content":"Yog le ntawd, mej suavdlawg nyag sawv ntawm nyag qhov chaw, mej yuav pum ib yaam txujci tseemceeb kws tug TSWV ua."},{"bible_id":"1726","chapter_code":"1SA.12","verse_code":"1SA.12.17","label":"17","content":"Nwgnuav yog lub caij ntuj qhua los tsi yog? Tabsis kuv yuav thov tug TSWV ua kuas xub nroo hab tso naag lug. Thaus mej pum tej nuav lawm, mej yuav paub has tas, qhov kws mej thov tug TSWV tsaa ib tug vaajntxwv kaav mej, yog mej ua txhum rua tug TSWV lawm!\u201d"},{"bible_id":"1726","chapter_code":"1SA.12","verse_code":"1SA.12.18","label":"18","content":"Yog le ntawd, Xamuyees txhaj thov tug TSWV, hab nub ntawd tug TSWV ua rua xub nroo hab tso naag lug. Suavdlawg ntshai tug TSWV hab Xamuyees kawg le."},{"bible_id":"1726","chapter_code":"1SA.12","verse_code":"1SA.12.19","label":"19","content":"Hab puab has rua Xamuyees has tas, \u201cThov koj thov tug TSWV kws yog koj tug Vaajtswv paab peb, peb txhaj yuav tsi tuag. Nwgnuav peb paub has tas, tsi yog peb ua lwm yaam kev txhum xwb, tabsis peb tseem thov kuas Vaajtswv tsaa ib tug vaajntxwv kaav peb hab, qhov ntawd yeej yog peb ua txhum lawm tag.\u201d"},{"bible_id":"1726","chapter_code":"1SA.12","verse_code":"1SA.12.20","label":"20","content":"Xamuyees teb has tas, \u201cMej tsi xob ntshai, txawm yog mej tau ua txhum le ntawd lawm los mej tsi xob tso tug TSWV tseg, tabsis mej yuavtsum ua nwg teg num kuas kawg sab kawg ntsws."},{"bible_id":"1726","chapter_code":"1SA.12","verse_code":"1SA.12.21","label":"21","content":"Tsi xob moog  pe tej vaajtswv cuav; tej ntawd yeej paab tsi tau lossis cawm tsi tau mej le, rua qhov tej ntawd yog vaajtswv cuav xwb."},{"bible_id":"1726","chapter_code":"1SA.12","verse_code":"1SA.12.22","label":"22","content":"Tug TSWV coglug tseg has tas, nwg yuav tsi tso mej tseg ib zag le, rua qhov nwg pum zoo xaiv mej ua nwg tsaav tuabneeg lawm."},{"bible_id":"1726","chapter_code":"1SA.12","verse_code":"1SA.12.23","label":"23","content":"Tug TSWV kuas kuv ncu ntsoov thov nwg tsi tseg paab mej. Yog kuv tsi thov nwg paab mej, ces yog kuv ua txhum rua nwg lawm. Kuv yuav qha kuas mej paub qhov zoo hab qhov kws tsimnyog mej ua."},{"bible_id":"1726","chapter_code":"1SA.12","verse_code":"1SA.12.24","label":"24","content":"Mej yuavtsum noog tug TSWV lug hab ua nwg teg num kuas kawg sab kawg ntsws. Mej yuavtsum ncu ntsoov tej txujci tseemceeb kws tug TSWV tau ua paab mej lawm."},{"bible_id":"1726","chapter_code":"1SA.12","verse_code":"1SA.12.25","label":"25","content":"Tabsis yog mej tseem rov ua txhum dlua, mej hab mej tug vaajntxwv yuav raug kev puamtsuaj.\u201d"},{"bible_id":"1726","chapter_code":"1SA.13","verse_code":"1SA.13.1","label":"1","content":"Thaus Xa-ules ua vaajntxwv nwg noobnyoog muaj\u2026 xyoo hab nwg kaav tebchaws Yixalayees tau ob xyoos"},{"bible_id":"1726","chapter_code":"1SA.13","verse_code":"1SA.13.2","label":"2","content":"Xa-ules xaiv tau cov Yixalayees peb txheeb leej ua nwg cov tubrog, nwg tseg ob txheeb leej nrug nwg nyob huv lub nroog Mikemas hab sau lub laaj roob ntawm lub nroog Npethees, hab tso ib txheeb leej nrug nwg tug tub Yaunathaas moog rua nraag lub nroog Nkinpe-as, huv xeem Npeenyamees cheebtsaam aav. Dlua le cov, nwg kuas puab rov moog tsev lawm."},{"bible_id":"1726","chapter_code":"1SA.13","verse_code":"1SA.13.3","label":"3","content":"Yaunathaas tua cov Filitees tug thawj tubrog  tuag rua huv Nkenpas, hab cov Filitees puavleej nov has tas puab tug thawj tubrog tuag lawm. Xa-ules khaiv tuabneeg moog hu hab tshuab raaj tshuab xyu thoob tebchaws kuas cov Henplais tuaj moog ua rog."},{"bible_id":"1726","chapter_code":"1SA.13","verse_code":"1SA.13.4","label":"4","content":"Thaus cov Yixalayees nov has tas, Xa-ules tua cov Filitees tug thawj tubrog tuag, hab nov has tas cov Filitees ntxub cov Yixalayees heev, yog le ntawd, cov Yixalayees txhaj tuaj ua tubrog ntxiv rua Xa-ules cov tubrog huv lub nroog Nkilenkas."},{"bible_id":"1726","chapter_code":"1SA.13","verse_code":"1SA.13.5","label":"5","content":"Cov Filitees txhij tubrog tuaj tua cov Yixalayees; cov Filitees muaj peb caug txheeb lub tsheb neeg ua rog, rau txheeb leej tubrog caij neeg, hab muaj tubrog coob ib yaam le tej xuabzeb ntawm ntug havtxwv. Puab tuaj tsuam yeej rua ntawm Mikemas kws nyob ntawm Npethavees saab nubtuaj."},{"bible_id":"1726","chapter_code":"1SA.13","verse_code":"1SA.13.6","label":"6","content":"Cov Filitees tua cov Yixalayees nyaav heev, ua rua cov Yixalayees yuav laug swb. Cov Yixalayees ibtxha tub tsiv moog nkaum rua huv tej qhov zeb qhov tsua, tej kis zeb kis tsua lossis huv tej qhov aav hab huv tej qhov tshij;"},{"bible_id":"1726","chapter_code":"1SA.13","verse_code":"1SA.13.7","label":"7","content":"Muaj ibtxha tub tsiv hlaa tug Dlej Yauladees moog rua tim Nkile-as hab Khas cheebtsaam aav lawm. Xa-ules tseem nyob huv lub nroog Nkilenkas, hab cov tubrog kws nrug nwg ntshai tshee nyo."},{"bible_id":"1726","chapter_code":"1SA.13","verse_code":"1SA.13.8","label":"8","content":"Nwg tog Xamuyees tau xyaa nub, lawv le Xamuyees has rua nwg, tabsis Xamuyees tseem tuaj tsi tau txug huv lub nroog Nkilenkas. Suavdlawg txawm tsiv zum zawg tso Xa-ules tseg."},{"bible_id":"1726","chapter_code":"1SA.13","verse_code":"1SA.13.9","label":"9","content":"Yog le ntawd, Xa-ules txhaj has rua puab tas, \u201cMej ca le caab tej tsaj kws mej coj tuaj tua hlawv fij hab tej kws fij rua tug TSWV ua kev sis raug zoo lug rua kuv.\u201d Ces Xa-ules txawm muab tsaj tua hlawv fij rua tug TSWV,"},{"bible_id":"1726","chapter_code":"1SA.13","verse_code":"1SA.13.10","label":"10","content":"thaus Xa-ules muab tsaj tua hlawv fij taag, Xamuyees txawm tuaj txug ndlua, Xa-ules tawm moog cuag Xamuyees hab tog txais nwg,"},{"bible_id":"1726","chapter_code":"1SA.13","verse_code":"1SA.13.11","label":"11","content":"tabsis Xamuyees nug has tas, \u201cKoj ua dlaabtsi tod?\u201d Xa-ules teb has tas, \u201cSuavdlawg tsiv zum zawg tso kuv tseg, hab koj tsi tuaj lawv le koj teem tseg. Dlua le ntawd, cov Filitees tub tuaj sis sau rua huv lub nroog Mikemas lawm."},{"bible_id":"1726","chapter_code":"1SA.13","verse_code":"1SA.13.12","label":"12","content":"Kuv txhaj xaav has tas, \u2018Cov Filitees yeej yuav tuaj tua kuv huv lub nroog Nkilenkas nuav, hab kuv tseem tsi tau ua ib yaam dlaabtsi kuas tug TSWV paab kuv.\u2019 Yog le ntawd, kuv txhaj xaav has tas ca kuv muab tsaj tua fij rua tug TSWV.\u201d"},{"bible_id":"1726","chapter_code":"1SA.13","verse_code":"1SA.13.13","label":"13","content":"Xamuyees teb has tas, \u201cKoj ruag kawg le, koj txhaj ua tej nuav, koj yeej tsi noog tug TSWV kws yog koj tug Vaajtswv tej lug saamfwm rua koj. Yog koj noog tug TSWV lug, nwg yuav ca koj hab koj cov xeebntxwv ua vaajntxwv kaav cov Yixalayees moog le."},{"bible_id":"1726","chapter_code":"1SA.13","verse_code":"1SA.13.14","label":"14","content":"Tabsis vim koj tsi noog tug TSWV lug, nwgnuav koj yuav tsi tau kaav cov Yixalayees lawm. Tug TSWV yuav tsaa dlua ib tug kws ua hum nwg sab lug kaav nwg tsaav tuabneeg.\u201d"},{"bible_id":"1726","chapter_code":"1SA.13","verse_code":"1SA.13.15","label":"15","content":"Xamuyees txawm tawm huv lub nroog Nkilenkas moog lawm. Cov tuabneeg kws tseem nrug Xa-ules nyob txhaj nrug nwg moog rua ntawm nwg cov tubrog. Puab tawm huv lub nroog Nkilenkas  moog txug rua ntawm lub nroog Nkinpe-as huv xeem Npeenyamees cheebtsaam aav, Xa-ules txheeb nwg cov tubrog, tseem tshuav kwvlaam le rau pua leej."},{"bible_id":"1726","chapter_code":"1SA.13","verse_code":"1SA.13.16","label":"16","content":"Xa-ules hab nwg tug tub Yaunathaas, hab obtug cov tubrog tsuam yeej rua ntawm lub nroog Kenpas huv xeem Npeenyamees cheebtsaam aav; cov Filitees tsuam yeej rua ntawm lub nroog Mikemas."},{"bible_id":"1726","chapter_code":"1SA.13","verse_code":"1SA.13.17","label":"17","content":"Cov Filitees faib ua peb paab tawm huv puab lub yeej tuaj: ib paab moog rua ntawm Aufelas huv Sualis cheebtsaam aav,"},{"bible_id":"1726","chapter_code":"1SA.13","verse_code":"1SA.13.18","label":"18","content":"ib paab moog rua ntawm Npethes Hauloos, hab ib paab moog rua ntawm nrimteb kws saib pum lub Haav Xenpauyees hab lub roob mojsaab qhua."},{"bible_id":"1726","chapter_code":"1SA.13","verse_code":"1SA.13.19","label":"19","content":"Lub sijhawm ntawd, nyob huv tebchaws Yixalayees tsi muaj ib tug txawj ntaus hlau le, rua qhov cov Filitees tsi pub cov Henplais ntaus ntaaj ntaus muv le."},{"bible_id":"1726","chapter_code":"1SA.13","verse_code":"1SA.13.20","label":"20","content":"(Cov Yixalayees txhaj coj puab tej khais, tej toomtxhob, tej taus hab tej lag  moog rua cov Filitees khu hab huv xwb;"},{"bible_id":"1726","chapter_code":"1SA.13","verse_code":"1SA.13.21","label":"21","content":"huv ib raab taus hab tawm tug ku  yog ib lub nyaj, huv raab khais hab raab toomtxhob, yog ob lub nyaj.)"},{"bible_id":"1726","chapter_code":"1SA.13","verse_code":"1SA.13.22","label":"22","content":"Yog le ntawd, thaus puab sis tua, cov tubrog Yixalayees txhaj tsi muaj ntaaj lossis muv le, tsuas yog Xa-ules hab nwg tug tub Yaunathaas txhaj le muaj xwb."},{"bible_id":"1726","chapter_code":"1SA.13","verse_code":"1SA.13.23","label":"23","content":"Cov tubrog Filitees ib paab tuaj zuv ntawm lub dlawm Mikemas."},{"bible_id":"1726","chapter_code":"1SA.14","verse_code":"1SA.14.1","label":"1","content":"Muaj ib nub Yaunathaas has rua tug tub hluas kws nqaa nwg raab ntaaj hab raab muv has tas, \u201cWb moog huv cov Filitees lub yeej.\u201d Tabsis Yaunathaas tsi qha rua Xa-ules tug kws yog nwg txiv"},{"bible_id":"1726","chapter_code":"1SA.14","verse_code":"1SA.14.2","label":"2","content":"kws tsaa tsevntaub nyob huv qaab tsob ntoo txiv ntsab pobkws ntawm lub nroog Minkeloos kws nyob tsi dleb ntawm lub nroog Nkinpe-as; Xa-ules cov tubrog muaj kwvlaam le rau pua leej."},{"bible_id":"1726","chapter_code":"1SA.14","verse_code":"1SA.14.3","label":"3","content":"(Tug povthawj kws naav lub tsho efaus yog Ahiyas kws yog Ahitus tug tijlaug Ikhanpaus tug tub, Ikhanpaus hab Ahitus yog Finehas tub hab yog Elis xeebntxwv. Elis yog tug povthawj kws ua Tug TSWV teg num nyob huv lub nroog Silaus.) Cov tubrog tsi paub has tas, Yaunathaas tub moog lawm."},{"bible_id":"1726","chapter_code":"1SA.14","verse_code":"1SA.14.4","label":"4","content":"Ntawm lub dlawm Mikemas kws Yaunathaas obtug hlaa moog rua ntawm cov Filitees lub yeej, muaj ob tug ncej zeb luj ntse zuag plag, ib tug nyob ib saab kev: ib tug hu ua Npauxes, hab ib tug hu ua Xenes."},{"bible_id":"1726","chapter_code":"1SA.14","verse_code":"1SA.14.5","label":"5","content":"Tug kws nyob saab peg, tig moog rua lub nroog Mikemas, hab tug kws nyob saab nraag, tig moog rua nraag lub nroog Nkenpas."},{"bible_id":"1726","chapter_code":"1SA.14","verse_code":"1SA.14.6","label":"6","content":"Yaunathaas has rua tug tub hluas has tas, \u201cWb ca le hlaa moog rua tom cov Filitees kws tsi ua kevcai txav lub yeej. Tej zag tug TSWV yuav paab wb; yog nwg paab wb, yeej tsi muaj dlaabtsi yuav txwv tau nwg kuas tsi pub wb yeej le. Txawm yog wb ob leeg xwb los wb yuav kovyeej.\u201d"},{"bible_id":"1726","chapter_code":"1SA.14","verse_code":"1SA.14.7","label":"7","content":"Tug hluas teb has tas, \u201cKoj ua dlaabtsi  kuv nrug koj ua, koj moog qhov twg kuv nrug koj moog.\u201d"},{"bible_id":"1726","chapter_code":"1SA.14","verse_code":"1SA.14.8","label":"8","content":"Yaunathaas teb has tas, \u201cZoo heev, wb ca le moog kuas cov Filitees pum wb."},{"bible_id":"1726","chapter_code":"1SA.14","verse_code":"1SA.14.9","label":"9","content":"Yog puab hu kuas wb tog puab tuaj cuag wb tsaiv, los wb ca le nyob tuabywv tog."},{"bible_id":"1726","chapter_code":"1SA.14","verse_code":"1SA.14.10","label":"10","content":"Tabsis yog puab kuas wb moog cuag puab, wb ca le moog, rua qhov tej ntawd yuav yog lub cim qha rua wb paub has tas, tug TSWV tub muab puab cob rua wb teg lawm tag.\u201d"},{"bible_id":"1726","chapter_code":"1SA.14","verse_code":"1SA.14.11","label":"11","content":"Yog le ntawd, Yaunathaas hab tug tub hluas txawm tawm moog rua cov Filitees pum hab cov Filitees has tas, \u201cMej saib tim saib, cov Henplais muaj qee leej tawm huv tej qhov aav kws puab nkaum lug lawm!\u201d"},{"bible_id":"1726","chapter_code":"1SA.14","verse_code":"1SA.14.12","label":"12","content":"Cov Filitees txawm hu Yaunathaas hab tug tub hluas has tas, \u201cMeb ca le lug ntawm nuav! peb yuav qha  dlaabtsi rua meb!\u201d Yaunathaas has rua tug tub hluas has tas, \u201cKoj ca le lawv kuv qaab, tug TSWV tub pub peb cov Yixalayees kovyeej puab lawm.\u201d"},{"bible_id":"1726","chapter_code":"1SA.14","verse_code":"1SA.14.13","label":"13","content":"Yaunathaas txawm nkaag ua ntej hab tug tub hluas nkaag lawv nwg qaab. Yaunathaas ntaus cov Filitees qaug rua huv aav, ces tug tub hluas ca le khaws tua xwb."},{"bible_id":"1726","chapter_code":"1SA.14","verse_code":"1SA.14.14","label":"14","content":"Thawj zag nuav Yaunathaas hab tug tub hluas tua cov Filitees tuag kwvlaam le neeg nkaum leej. Thaaj chaw kws puab sis ntaus sis tua lwj ntsuav ntawd dlaav le ob zeg laj."},{"bible_id":"1726","chapter_code":"1SA.14","verse_code":"1SA.14.15","label":"15","content":"Cov Filitees, tsi has cov kws nyob huv taj, cov tubrog kws nyob huv yeej, hab cov tubrog kws pheej nyag tuaj tua cov Yixalayees, puavleej ntshai kawg le. Aav txawm qeeg ua zug koog ua rua cov Filitees ntshai hab yoob taag."},{"bible_id":"1726","chapter_code":"1SA.14","verse_code":"1SA.14.16","label":"16","content":"Xa-ules cov tubrog kws zuv huv lub nroog Nkinpe-as huv xeem Npeenyamees cheebtsaam aav, pum cov Filitees tsiv zum zawg rua txhua qhov."},{"bible_id":"1726","chapter_code":"1SA.14","verse_code":"1SA.14.17","label":"17","content":"Yog le ntawd, Xa-ules has rua nwg cov tubrog has tas, \u201cMej ca le txheeb peb cov tubrog saib leejtwg tsi nyob huv yeej lawm.\u201d Thaus puab txheeb, puab tsi pum Yaunathaas hab tug tub hluas kws nqaa Yaunathaas raab ntaaj hab raab muv lawm."},{"bible_id":"1726","chapter_code":"1SA.14","verse_code":"1SA.14.18","label":"18","content":"Xa-ules has rua tug povthawj Ahiyas has tas, \u201cKoj ca le nqaa lub efaus  lug ntawm nuav.\u201d (Nub ntawd Ahiyas yog tug nqaa lub efaus ua cov Yixalayees ntej)."},{"bible_id":"1726","chapter_code":"1SA.14","verse_code":"1SA.14.19","label":"19","content":"Thaus Xa-ules tseem has rua tug povthawj, cov tubrog Filitees kws nyob huv yeej yimfuab ua ntxhuv quas nab. Yog le ntawd Xa-ules txhaj has rua tug povthawj Ahiyas has tas, \u201cTsi muaj sijhawm nug tug TSWV lawm!\u201d"},{"bible_id":"1726","chapter_code":"1SA.14","verse_code":"1SA.14.20","label":"20","content":"Xa-ules hab nwg cov tubrog txhaj dlha moog tua cov Filitees kws puab taabtom rov sis ntaus sis tua ntxhuv quas nyo ntawd."},{"bible_id":"1726","chapter_code":"1SA.14","verse_code":"1SA.14.21","label":"21","content":"Cov Henplais qee leej kws tuaj cov Filitees tog hab nrug cov Filitees nyob huv lub yeej ntawd, puab txawm hloov sab  rov lug tuaj Xa-ules hab Yaunathaas tog tua cov Filitees."},{"bible_id":"1726","chapter_code":"1SA.14","verse_code":"1SA.14.22","label":"22","content":"Cov Henplais kws tsiv moog nkaum peg tej roob huv tebchaws Efalayees, nov has tas, cov Filitees taabtom swb hab tsiv zum zawg lawm, puab txawm sau nthwv tuaj paab Xa-ules tua cov Filitees"},{"bible_id":"1726","chapter_code":"1SA.14","verse_code":"1SA.14.23","label":"23","content":"moog dlhau plawg lub nroog Npethavees. Nub ntawd tug TSWV paab cov Yixalayees dlim."},{"bible_id":"1726","chapter_code":"1SA.14","verse_code":"1SA.14.24","label":"24","content":"Nub ntawd cov Yixalayees tshaib plaab hab qaug zug heev, rua qhov Xa-ules coglug has tas, \u201cNub nua yog leejtwg noj mov ua ntej kws kuv ua pauj rua kuv cov yeebncuab, tug ntawd yuav raug foom tsi zoo.\u201d Yog le ntawd, nub ntawd ib nub txhaj tsi muaj leejtwg noj mov le."},{"bible_id":"1726","chapter_code":"1SA.14","verse_code":"1SA.14.25","label":"25","content":"Taagnrho  cov tubrog lug txug rua huv ib thaaj haav zoov kws muaj zib ntaab ntau heev,"},{"bible_id":"1726","chapter_code":"1SA.14","verse_code":"1SA.14.26","label":"26","content":"zib ntaab nyob puv nreeg txhua qhov, tabsis tsi muaj leejtwg muaj cuabkaav muab noj le, rua qhov puab ntshai Xa-ules tej lug foom tsi zoo."},{"bible_id":"1726","chapter_code":"1SA.14","verse_code":"1SA.14.27","label":"27","content":"Tabsis Yaunathaas tsi nov qhov kws nwg txiv yuav foom tsi zoo rua tug kws tsi noog lug, nwg txhaj muab nwg tug paas nreg tshaum lub qa tsev ntaab lug noj. Thaus Yaunathaas noj taag, nwg txhaj muaj zug mivntsiv tuaj."},{"bible_id":"1726","chapter_code":"1SA.14","verse_code":"1SA.14.28","label":"28","content":"Tabsis muaj ib tug tubrog has rua Yaunathaas has tas, \u201cPeb suavdlawg tshaib plaab hab qaug zug heev, tabsis koj txiv yuam kuas peb coglug has tas, \u2018Tug kws noj mov nub nua, tug ntawd yuav raug foom tsi zoo.\u2019 \u201d"},{"bible_id":"1726","chapter_code":"1SA.14","verse_code":"1SA.14.29","label":"29","content":"Yaunathaas teb has tas, \u201cUa caag kuv txiv yuav ua nruj ua luaj rua peb cov tuabneeg! Mej saib kuv muaj zug mivntsiv tuaj, rua qhov kuv noj cov zib ntaab ntawd!"},{"bible_id":"1726","chapter_code":"1SA.14","verse_code":"1SA.14.30","label":"30","content":"Yog nub nua cov tubrog tseem tau noj tej mov kws txeeb tau ntawm cov yeebncuab lug, mas suavdlawg hajyam yuav muaj zug tua cov Filitees tuag coob dlua hab.\u201d"},{"bible_id":"1726","chapter_code":"1SA.14","verse_code":"1SA.14.31","label":"31","content":"Nub ntawd cov Yixalayees tua yeej cov Filitees ntawm lub nroog Mikemas moog ti nkaus lub nroog Aiyaloos. Thaus ntawd cov Yixalayees tshaib plaab hab qaug zug heev."},{"bible_id":"1726","chapter_code":"1SA.14","verse_code":"1SA.14.32","label":"32","content":"Puab txhaj dlha moog muab tej yaaj hab tej nyuj kws puab txeeb tau ntawm cov yeebncuab lug tua hab muab hlais noj nyoog ua ntshaav lab vog."},{"bible_id":"1726","chapter_code":"1SA.14","verse_code":"1SA.14.33","label":"33","content":"Muaj tuabneeg moog qha rua Xa-ules has tas, \u201cKoj saib, muaj tuabneeg noj tej nqaj nyoog kws tseem muaj ntshaav. Puab ua le ntawd, yog puab ua txhum rua tug TSWV lawm!\u201d Xa-ules nthe tawg ntho has tas, \u201cCov nyuas tuabneeg ntxeev sab ko, ca le moog dlov ib lub pobzeb luj lug rua kuv ntawm nuav!\u201d"},{"bible_id":"1726","chapter_code":"1SA.14","verse_code":"1SA.14.34","label":"34","content":"Tom qaab ntawd, Xa-ules has rua puab has tas, \u201cMej ca le moog has kuas puab caab puab tej nyuj hab tej yaaj tuaj tua noj rua ntawm nuav. Puab tsi xob noj tej nqaj nyoog kws muaj ntshaav, yuav ua txhum rua tug TSWV.\u201d Yog le mo ntawd, puab txhaj caab puab tej nyuj lug tua qhov ntawd."},{"bible_id":"1726","chapter_code":"1SA.14","verse_code":"1SA.14.35","label":"35","content":"Xa-ules teeb tau ib lub thaaj fij khoom rua tug TSWV. Lub thaaj ntawd yog thawj lub kws Xa-ules teeb."},{"bible_id":"1726","chapter_code":"1SA.14","verse_code":"1SA.14.36","label":"36","content":"Xa-ules has rua nwg cov tubrog has tas, \u201cMo nuav peb yuav moog tua cov Filitees ib mos kaaj ntug kuas puab tuag taag hab fuab puab tej khoom huv tuabsi.\u201d Cov tubrog teb has tas, \u201cCa le ua lawv le koj pum zoo.\u201d Tabsis tug povthawj teb has tas, \u201cCa peb nug Vaajtswv tsaiv.\u201d"},{"bible_id":"1726","chapter_code":"1SA.14","verse_code":"1SA.14.37","label":"37","content":"Yog le ntawd, Xa-ules nug tug TSWV has tas, \u201cKuv yuav moog tua cov Filitees los tsi moog? Koj puas pub kuas peb tua yeej puab?\u201d Tabsis nub ntawd Vaajtswv tsi teb le."},{"bible_id":"1726","chapter_code":"1SA.14","verse_code":"1SA.14.38","label":"38","content":"Xa-ules has rua cov Yixalayees cov thawjcoj has tas, \u201cMej lug ntawm nuav, peb ua tuab zoo xaav saib, nub nua peb tau ua txhum dlaabtsi lawm."},{"bible_id":"1726","chapter_code":"1SA.14","verse_code":"1SA.14.39","label":"39","content":"Kuv coglug rua tug TSWV kws muaj sa nyob hab yog tug kws pub rua cov Yixalayees muaj yeej has tas, txawm yog kuv tug tub Yaunathaas ua txhum los yuavtsum muab nwg tua povtseg\u201d, tabsis tsi muaj leejtwg has ib lus le."},{"bible_id":"1726","chapter_code":"1SA.14","verse_code":"1SA.14.40","label":"40","content":"Ces Xa-ules has rua puab has tas, \u201cMej ca le moog sawv lawm tod, kuv hab Yaunathaas yuav sawv ntawm nuav.\u201d Puab teb has tas, \u201cUa lawv le kws koj pum zoo.\u201d"},{"bible_id":"1726","chapter_code":"1SA.14","verse_code":"1SA.14.41","label":"41","content":"Xa-ules thov tug TSWV kws yog cov Yixalayees tug Vaajtswv has tas, \u201cTug TSWV, ua caag nub nua koj tsi teb kuv?\u201d Tug TSWV kws yog cov Yixalayees tug Vaajtswv, yog kuv tug tub Yaunathaas lossis kuv ua txhum, thov koj qha rua kuv ntawm lub Ulees, tabsis yog koj tsaav tuabneeg Yixalayees  ua txhum, thov koj qha rua kuv ntawm lub Thumees.  Thaus nwg saib ua cav yog Yaunathaas hab Xa-ules ua txhum; tsi yog cov pejxeem ua txhum. l"},{"bible_id":"1726","chapter_code":"1SA.14","verse_code":"1SA.14.42","label":"42","content":"Xa-ules has tas, \u201cTug TSWV, thov koj qha saib, yog kuv tug tub Yaunathaas lossis yog kuv ua txhum.\u201d Thaus nwg saib ua cav yog Yaunathaas ua txhum."},{"bible_id":"1726","chapter_code":"1SA.14","verse_code":"1SA.14.43","label":"43","content":"Xa-ules nug Yaunathaas has tas, \u201cKoj ua txhum dlaabtsi?\u201d Yaunathaas teb has tas, \u201cKuv noj mivntsiv zib ntaab xwb. Kuv nyob ntawm nuav, kuv yeej zoo sab tuag.\u201d"},{"bible_id":"1726","chapter_code":"1SA.14","verse_code":"1SA.14.44","label":"44","content":"Xa-ules has tas, \u201cYog kuv tsi tua koj, thov kuas Vaajtswv tua kuv povtseg!\u201d"},{"bible_id":"1726","chapter_code":"1SA.14","verse_code":"1SA.14.45","label":"45","content":"Tabsis cov tuabneeg has rua Xa-ules has tas, \u201cKoj yuav muab Yaunathaas tug kws paab tau cov Yixalayees kovyeej luj npaum le nuav tua povtseg los? Yog koj tua nwg peb yeej tsi zoo sab rua koj le! Peb thov coglug rua tug TSWV kws muaj sa nyob has tas, txawm yog Yaunathaas ib txuj nyuas plaubhau los tsi pub kuas poob le, tej kws nub nua nwg ua yeej yog Vaajtswv paab xwb.\u201d Yog le ntawd, suavdlawg txhaj paab tau Yaunathaas dlim tsi raug tua tuag."},{"bible_id":"1726","chapter_code":"1SA.14","verse_code":"1SA.14.46","label":"46","content":"Ces Xa-ules txawm tso tseg tsi caum cov Filitees tua hab cov Filitees rov qaab moog rua puab lub tebchaws lawm."},{"bible_id":"1726","chapter_code":"1SA.14","verse_code":"1SA.14.47","label":"47","content":"Lub sijhawm kws Xa-ules ua vaajntxwv kaav tebchaws Yixalayees, nwg ntaus tsuv ntaus rog tawmtsaam nwg cov yeebncuab rua txhua qhov. Nwg tua cov Mau-am, cov Amoos hab cov Edoos, cov vaajntxwv kws kaav tebchaws Xaunpas hab cov Filitees. Txhua qhov kws nwg tua, nwg puavleej tua yeej."},{"bible_id":"1726","chapter_code":"1SA.14","verse_code":"1SA.14.48","label":"48","content":"Nwg sab tawv hab tua rog ua tau heev tsi ntshai leejtwg le. Txawm yog cov Amalej los nwg tua yeej huv tuabsi. Txhua zag kws yeebncuab tuaj tua cov Yixalayees los nwg cawm tau puab dlim."},{"bible_id":"1726","chapter_code":"1SA.14","verse_code":"1SA.14.49","label":"49","content":"Xa-ules cov tub yog: Yaunathaas, Isevis hab Makhisesuas. Xa-ules tug ntxhais hlub hu ua Melas hab tug ntxhais yau hu ua Mikhas."},{"bible_id":"1726","chapter_code":"1SA.14","verse_code":"1SA.14.50","label":"50","content":"Xa-ules tug quaspuj hu ua Ahinaus kws yog Ahimas tug ntxhais; Xa-ules tug thawj tubrog hu ua Aneles kws yog Xa-ules tug yawm laug Neles tug tub."},{"bible_id":"1726","chapter_code":"1SA.14","verse_code":"1SA.14.51","label":"51","content":"Kises kws yog Xa-ules txiv hab Neles kws yog Aneles txiv, yog Anpiyees tub."},{"bible_id":"1726","chapter_code":"1SA.14","verse_code":"1SA.14.52","label":"52","content":"Thaus Xa-ules ua neej nyob, nwg nrug cov Filitees sis tua nyaav heev. Yog nwg pum ib tug txivneej kws khov kho hab sab tawv, ces nwg txawm coj tug ntawd moog ua nwg tubrog."},{"bible_id":"1726","chapter_code":"1SA.15","verse_code":"1SA.15.1","label":"1","content":"Xamuyees has rua Xa-ules has tas, \u201cKuv yog tug kws tug TSWV kuas muab roj laub rua koj taubhau, tsaa koj ua vaajntxwv kaav nwg tsaav tuabneeg Yixalayees. Nwgnuav koj ca le noog tug TSWV kws muaj fwjchim luj kawg nkaus tej lug saib has le caag."},{"bible_id":"1726","chapter_code":"1SA.15","verse_code":"1SA.15.2","label":"2","content":"Nwg yuav rau txim rua cov Amalej, rua qhov puab cov yawmkoob tawmtsaam cov Yixalayees thaus puab tsiv nraag tebchaws Iziv lug,"},{"bible_id":"1726","chapter_code":"1SA.15","verse_code":"1SA.15.3","label":"3","content":"Koj ca le moog tua cov Amalej hab rhuav txhua yaam kws puab muaj kuas puamtsuaj taag, tsi xob tseg ib yaam le. Koj lojxov tua tej quaspuj txivneej, tej mivnyuas hab tej nyuj, tej yaaj, tej ntxhuav hab tej neeg luav huv tuabsi povtseg.\u201d"},{"bible_id":"1726","chapter_code":"1SA.15","verse_code":"1SA.15.4","label":"4","content":"Xa-ules txhij taagnrho nwg cov tubrog tuaj sis sau rua huv lub nroog Telees rua nwg txheeb, cov tubrog Yixalayees muaj ob puas txheeb leej hab cov tubrog Yudas muaj kaum txheeb leej."},{"bible_id":"1726","chapter_code":"1SA.15","verse_code":"1SA.15.5","label":"5","content":"Xa-ules hab nwg cov tubrog txawm moog rua nraag cov Amalej lub nroog hab zuv kev tua huv lub haav qhuav."},{"bible_id":"1726","chapter_code":"1SA.15","verse_code":"1SA.15.6","label":"6","content":"Xa-ules xaa xuv moog rua cov Kenais kws puab cov yawmkoob tau ua zoo rua cov Yixalayees, thaus puab tsiv nraag tebchaws Iziv lug has tas, \u201cMej ca le tsiv tawm tsi xob nrug cov Amalej nyob, mej txhaj yuav tsi raug tua tuag.\u201d Yog le ntawd, cov Kenais txhaj tsiv lawm."},{"bible_id":"1726","chapter_code":"1SA.15","verse_code":"1SA.15.7","label":"7","content":"Xa-ules tua yeej cov Amalej txij ndlua ntawm lub nroog Havilas moog ti nkaus rua Sus kws nyob ntawm tebchaws Iziv saab nubtuaj;"},{"bible_id":"1726","chapter_code":"1SA.15","verse_code":"1SA.15.8","label":"8","content":"Xa-ules nteg tau cov Amalej tug Vaajntxwv Ankas, hab muab cov pejxeem tua tuag taag huv tuabsi."},{"bible_id":"1726","chapter_code":"1SA.15","verse_code":"1SA.15.9","label":"9","content":"Tabsis Xa-ules hab nwg cov tubrog tsi tua Ankas, hab tsi tua tej yaaj, tej nyuj hab tej mivnyuas nyuj, hab tej mivnyuas yaaj  kws zoo nkauj tshaaj plawg lossis tseg txhua yaam kws zoo ca; puab tsuas tua hab rhuav tej kws tsi zoo siv lossis tsi muaj nqes xwb."},{"bible_id":"1726","chapter_code":"1SA.15","verse_code":"1SA.15.10","label":"10","content":"Tug TSWV has rua Xamuyees has tas,"},{"bible_id":"1726","chapter_code":"1SA.15","verse_code":"1SA.15.11","label":"11","content":"\u201cKuv tu sab kws kuv tsaa Xa-ules ua vaajntxwv, rua qhov nwg tso kuv tseg hab tsi noog kuv lug.\u201d Xamuyees npautawg heev, nwg txhaj thov tug TSWV ib mos kaaj ntug."},{"bible_id":"1726","chapter_code":"1SA.15","verse_code":"1SA.15.12","label":"12","content":"Thaus kaaj ntug txoog, nwg txawm moog cuag Xa-ules, tabsis nwg nov has tas, Xa-ules tub moog rua peg lub nroog Kalemees lawm. Xa-ules moog puab ib tug pemthuam ua chaw ncu txug nwg, hab tom qaab ntawd, nwg moog rua huv lub nroog Nkilenkas lawm."},{"bible_id":"1726","chapter_code":"1SA.15","verse_code":"1SA.15.13","label":"13","content":"Xamuyees moog cuag Xa-ules, Xa-ules has rua Xamuyees has tas, \u201cThov tug TSWV foom koob moov rua koj! Kuv tub moog ua lawv le tug TSWV has taag lawm.\u201d"},{"bible_id":"1726","chapter_code":"1SA.15","verse_code":"1SA.15.14","label":"14","content":"Xamuyees nug Xa-ules has tas, \u201cUa caag kuv tseem nov suab nyuj nqov hab suab yaaj quaj?\u201d"},{"bible_id":"1726","chapter_code":"1SA.15","verse_code":"1SA.15.15","label":"15","content":"Xa-ules teb has tas, \u201cKuv cov tubrog caab cov Amalej tej yaaj tej nyuj lug. Puab tseg tej yaaj tej nyuj kws zoo nkauj lug tua fij rua tug TSWV kws yog koj tug Vaajtswv, dlua le cov kws tsi zoo, peb tub muab tua povtseg taag lawm.\u201d"},{"bible_id":"1726","chapter_code":"1SA.15","verse_code":"1SA.15.16","label":"16","content":"Xamuyees has tas, \u201cTog mivntsiv tsaiv, kuv yuav qha rua koj paub tej kws naag mo tug TSWV lug has rua kuv lawm.\u201d Xa-ules teb has tas, \u201cQha rua kuv.\u201d"},{"bible_id":"1726","chapter_code":"1SA.15","verse_code":"1SA.15.17","label":"17","content":"Xamuyees teb has tas, \u201cTxawm yog koj xaav has tas koj tsi tseemceeb dlaabtsi los koj yog cov Yixalayees tug thawjcoj. Tug TSWV tub muab roj laub rua koj taubhau hab tsaa koj ua vaajntxwv kaav cov Yixalayees,"},{"bible_id":"1726","chapter_code":"1SA.15","verse_code":"1SA.15.18","label":"18","content":"hab nwg kuas koj moog tua cov Amalej kws ua phem ua qas povtseg. Nwg kuas koj tua puab moog txug thaus puab tuag tu noob taag."},{"bible_id":"1726","chapter_code":"1SA.15","verse_code":"1SA.15.19","label":"19","content":"Vim le caag koj tsi noog tug TSWV lug? Vim le caag koj tseem moog fuab tej nuav, hab ua tej kws tsi hum tug TSWV sab le?\u201d"},{"bible_id":"1726","chapter_code":"1SA.15","verse_code":"1SA.15.20","label":"20","content":"Xa-ules teb has tas, \u201cKuv yeej noog tug TSWV lug, kuv tub ua lawv le nwg has lawm. Kuv nteg Vaajntxwv Ankas lug, hab muab cov Amalej tua tuag taag huv tuabsi lawm,"},{"bible_id":"1726","chapter_code":"1SA.15","verse_code":"1SA.15.21","label":"21","content":"tabsis kuv cov tubrog tsi tau tua tej yaaj hab tej nyuj zoo nkauj kws puab nteg tau; puab txhaj caab tej tsaj ntawd lug rua huv lub nroog Nkilenkas hab muab tua fij rua tug TSWV kws yog koj tug Vaajtswv.\u201d"},{"bible_id":"1726","chapter_code":"1SA.15","verse_code":"1SA.15.22","label":"22","content":"Xamuyees has tas, \u201cKoj ua tuab zoo xaav saib, tug TSWV txaus sab rua yaam twg: Tug TSWV xaav kuas tuabneeg noog nwg lug lossis muab tsaj tua fij rua nwg? Noog tug TSWV lug zoo dlua qhov kws muab tej yaaj zoo nkauj tua fij rua nwg."},{"bible_id":"1726","chapter_code":"1SA.15","verse_code":"1SA.15.23","label":"23","content":"Tug tuabneeg kws ntxeev sab rua tug TSWV, ua txhum luj ib yaam le tug txawj tso dlaab, hab tug tuabneeg kws tawv ncauj, ua txhum luj ib yaam le tug kws pe mlom. Vim koj tsi noog tug TSWV lug, nwg txhaj tsi pub koj ua vaajntxwv lawm.\u201d"},{"bible_id":"1726","chapter_code":"1SA.15","verse_code":"1SA.15.24","label":"24","content":"Xa-ules teb has tas, \u201cKuv tau ua txhum lawm tag, kuv tsi ua lawv le tug TSWV tej lug saamfwm hab koj tej lug ntuag. Kuv ntshai kuv cov tubrog, kuv txhaj ua lawv le puab xaav yuav xaav tau."},{"bible_id":"1726","chapter_code":"1SA.15","verse_code":"1SA.15.25","label":"25","content":"Nwgnuav thov koj zaam txim rua kuv hab nrug kuv rov moog rua huv lub nroog Nkilenkas, kuv txhaj yuav tau pehawm tug TSWV.\u201d"},{"bible_id":"1726","chapter_code":"1SA.15","verse_code":"1SA.15.26","label":"26","content":"Xamuyees teb has tas, \u201cKuv tsi nrug koj moog, koj tsi noog tug TSWV tej lug saamfwm, tug TSWV txhaj tsi pub koj ua cov Yixalayees tug vaajntxwv lawm.\u201d"},{"bible_id":"1726","chapter_code":"1SA.15","verse_code":"1SA.15.27","label":"27","content":"Xamuyees tig hlo yuav moog, Xa-ules txawm ntsab nkaus Xamuyees lub tw tsho nqug ndluag rhe."},{"bible_id":"1726","chapter_code":"1SA.15","verse_code":"1SA.15.28","label":"28","content":"Xamuyees has rua Xa-ules has tas, \u201cNub nua tug TSWV tub muab cov Yixalayees lub tebchaws tshem tawm ntawm koj moog rua tug kws ua zoo dlua koj kaav lawm."},{"bible_id":"1726","chapter_code":"1SA.15","verse_code":"1SA.15.29","label":"29","content":"Cov Yixalayees tug Vaajtswv kws muaj tshwjchim ci ntsaa ab yeej tsi dlaag lossis tsi hloov sab le. Nwg tsi yog noobneej, nwg tsi hloov sab le.\u201d"},{"bible_id":"1726","chapter_code":"1SA.15","verse_code":"1SA.15.30","label":"30","content":"Xa-ules has tas, \u201cKuv yeej ua txhum lawm tag, tabsis thov koj ca kuv tau ntsejmuag taabmeeg kuv cov thawjcoj hab cov pejxeem Yixalayees. Thov koj nrug kuv rov moog, kuv txhaj tau pehawm tug TSWV kws yog koj tug Vaajtswv.\u201d"},{"bible_id":"1726","chapter_code":"1SA.15","verse_code":"1SA.15.31","label":"31","content":"Yog le ntawd, Xamuyees txhaj nrug Xa-ules rov moog rua huv lub nroog Nkilenkas hab Xa-ules moog pehawm tug TSWV."},{"bible_id":"1726","chapter_code":"1SA.15","verse_code":"1SA.15.32","label":"32","content":"Xamuyees has tas, \u201cMej ca le moog coj Vaajntxwv Ankas lug rua kuv ntawm nuav.\u201d Ankas lug cuag Xamuyees, Ankas ntshai ua ib ce tshee nyo hab xaav has tas, \u201cZag nuav kuv yuav raug txujkev tuag kws ab sab kawg nkaus!\u201d"},{"bible_id":"1726","chapter_code":"1SA.15","verse_code":"1SA.15.33","label":"33","content":"Xamuyees has tas, \u201cKoj raab ntaaj ua rua ntau leej nam tej mivnyuas tuag taag, yog le ntawd, nwgnuav koj nam yuav tsi muaj tub ib yaam le luas hab!\u201d Xamuyees txawm rhu hlo ntaaj lug txav Ankas ua tej thooj rua ntawm hauv ntej lub thaaj fij huv lub nroog Nkilenkas."},{"bible_id":"1726","chapter_code":"1SA.15","verse_code":"1SA.15.34","label":"34","content":"Ces Xamuyees txawm moog rua huv lub nroog Lamas, hab Vaajntxwv Xa-ules rov moog rua huv lub nroog Nkinpe-as lawm."},{"bible_id":"1726","chapter_code":"1SA.15","verse_code":"1SA.15.35","label":"35","content":"Xamuyees tsi pum Xa-ules moog txug nub kws Xamuyees tuag le; tabsis nwg tu sab rua Xa-ules kawg nkaus. Tug TSWV tu sab kws nwg tsaa Xa-ules ua vaajntxwv kaav cov Yixalayees."},{"bible_id":"1726","chapter_code":"1SA.16","verse_code":"1SA.16.1","label":"1","content":"Tug TSWV has rua Xamuyees has tas, \u201cKoj tseem yuav nyuaj sab rua Xa-ules moog txug thaus twg hab? Kuv tub tsi pub nwg ua vaajntxwv kaav cov Yixalayees lawm. Koj ca le nqaa ib fwj roj moog rua nraag lub nroog Npelehees, hab moog cuag ib tug txivneej kws hu ua Yexais, rua qhov kuv tub xaiv nwg cov tub ib tug ua vaajntxwv kaav cov Yixalayees lawm.\u201d"},{"bible_id":"1726","chapter_code":"1SA.16","verse_code":"1SA.16.2","label":"2","content":"Xamuyees nug has tas, \u201cKuv yuav ua le caag moog ua tau le ntawd? Yog Xa-ules paub, ces nwg yeej yuav muab kuv tua xwb.\u201d Tug TSWV has tas, \u201cKoj ca le caab ib tug mivnyuas nyuj moog, hab has tas koj yuav coj moog tua hlawv fij rua tug TSWV."},{"bible_id":"1726","chapter_code":"1SA.16","verse_code":"1SA.16.3","label":"3","content":"Koj caw Yexais nrug koj moog tua tsaj hlawv fij, kuv maam le qha rua koj has tas, koj yuav ua le caag. Koj muab roj laub rua tug kws kuv qha rua koj ntawd taubhau hab tsaa nwg ua vaajntxwv.\u201d"},{"bible_id":"1726","chapter_code":"1SA.16","verse_code":"1SA.16.4","label":"4","content":"Xamuyees ua lawv le tug TSWV has, nwg moog rua nraag lub nroog Npelehees, cov thawjcoj huv lub nroog ntshai ua ib ce tshee nyo tuaj nug Xamuyees has tas, \u201cTug kws pum yaav tom ntej, koj tuaj ntawm nuav yog tuaj zoo lossis tuaj phem?\u201d"},{"bible_id":"1726","chapter_code":"1SA.16","verse_code":"1SA.16.5","label":"5","content":"Xamuyees teb has tas, \u201cYog kuv coj tsaj tuaj tua hlawv fij rua tug TSWV xwb, mej ca le ua kevcai ntxuav hab tuaj cuag kuv.\u201d Xamuyees has kuas Yexais hab nwg cov tub ua kevcai ntxuav ib yaam nkaus, hab kuas puab nrug nwg moog tua tsaj hlawv fij rua tug TSWV."},{"bible_id":"1726","chapter_code":"1SA.16","verse_code":"1SA.16.6","label":"6","content":"Thaus puab tuaj txug, Xamuyees pum Yexais tug tub Eli-as, nwg txawm xaav has tas, \u201cTug kws tuaj sawv taabmeeg tug TSWV nuav yog tug kws nwg xaiv ntaag.\u201d"},{"bible_id":"1726","chapter_code":"1SA.16","verse_code":"1SA.16.7","label":"7","content":"Tabsis tug TSWV has rua Xamuyees has tas, \u201cKoj tsi xob saib qhov kws nwg sab hab zoo nraug xwb. Kuv tsi yuav tug ko, rua qhov kuv tsi saib tuabneeg le noobneej. Tuabneeg saib lub cev ntaaj ntsug, tabsis kuv saib tuabneeg lub sab.\u201d"},{"bible_id":"1726","chapter_code":"1SA.16","verse_code":"1SA.16.8","label":"8","content":"Yexais txawm hu nwg tug tub Anpinadas lug cuag Xamuyees. Tabsis Xamuyees has tas, \u201cTsi yog, tug TSWV tsi xaiv tug nuav hab.\u201d"},{"bible_id":"1726","chapter_code":"1SA.16","verse_code":"1SA.16.9","label":"9","content":"Yexais coj Samas lug. Xamuyees has tas, \u201cTsi yog, tug TSWV tsi xaiv tug nuav hab.\u201d"},{"bible_id":"1726","chapter_code":"1SA.16","verse_code":"1SA.16.10","label":"10","content":"Yexais coj nwg xyaa tug tub lug cuag Xamuyees. Xamuyees has rua Yexais has tas, \u201cTsi yog, tug TSWV tsi xaiv cov nuav ib tug le.\u201d"},{"bible_id":"1726","chapter_code":"1SA.16","verse_code":"1SA.16.11","label":"11","content":"Xamuyees nug Yexais has tas, \u201cKoj cov tub muaj npaum le nuav leej xwb los?\u201d Yexais teb has tas, \u201cTshuav tug tub ntxawg, tabsis nwg tseem moog yug yaaj lawm.\u201d Xamuyees has tas, \u201cMej ca le moog hu nwg lug, peb tog nwg lug txug tsaiv, peb maam le tua tsaj hlawv fij rua tug TSWV.\u201d"},{"bible_id":"1726","chapter_code":"1SA.16","verse_code":"1SA.16.12","label":"12","content":"Yog le ntawd, Yexais txhaj khaiv tuabneeg moog hu Daviv. Daviv zoo nraug ntxag, cev khov kho hab muaj sais muag zeeg. Tug TSWV has rua Xamuyees has tas, \u201cYog tug nuav ntaag, koj ca le muab roj laub rua nwg taubhau.\u201d"},{"bible_id":"1726","chapter_code":"1SA.16","verse_code":"1SA.16.13","label":"13","content":"Xamuyees txawm muab roj laub rua Daviv taubhau taabmeeg nwg cov tijlaug. Taamsim ntawd tug TSWV tug ntsujplig txawm kaav hlo Daviv lub sab hab nrug nwg nyob txij nub ntawd lug. Xamuyees txhaj rov lug rua huv lub nroog Lamas lawm."},{"bible_id":"1726","chapter_code":"1SA.16","verse_code":"1SA.16.14","label":"14","content":"Tug TSWV tug ntsujplig tsi nrug Xa-ules lawm, tabsis tug TSWV ca ib tug ntsujplig phem lug tsimtxom Xa-ules."},{"bible_id":"1726","chapter_code":"1SA.16","verse_code":"1SA.16.15","label":"15","content":"Xa-ules cov tubkhai has rua nwg has tas, \u201cPeb paub has tas, Vaajtswv ca ib tug ntsujplig phem lug tsimtxom koj lawm."},{"bible_id":"1726","chapter_code":"1SA.16","verse_code":"1SA.16.16","label":"16","content":"Thov koj tso ncauj rua peb, peb yuav moog nrhav ib tug txivneej kws txawj ntaus nkauj nogncaas lug nrug koj nyob, thaus twg tug ntsujplig phem ntawd lug tshoov koj sab, nwg yuav ntaus nkauj nogncaas rua koj noog kuas koj lub sab tug.\u201d"},{"bible_id":"1726","chapter_code":"1SA.16","verse_code":"1SA.16.17","label":"17","content":"Xa-ules has rua puab tas, \u201cMej ca le moog nrhav ib tug txivneej kws txawj ntaus nkauj nogncaas zoo heev coj tuaj cuag kuv.\u201d"},{"bible_id":"1726","chapter_code":"1SA.16","verse_code":"1SA.16.18","label":"18","content":"Xa-ules cov tubkhai ib tug has rua Xa-ules has tas, \u201cYexais kws nyob huv lub nroog Npelehees muaj ib tug tub txawj ntaus nkauj nogncaas heev, nwg yog ib tug tuabneeg sab tawv hab zoo nraug ntxag. Nwg yog ib tug tubrog zoo, zoo ncauj zoo lug, hab tug TSWV nrug nraim nwg.\u201d"},{"bible_id":"1726","chapter_code":"1SA.16","verse_code":"1SA.16.19","label":"19","content":"Yog le ntawd, Xa-ules txawm tso tuabneeg moog has rua Yexais has tas, \u201cCa le tso koj tug tub Daviv kws yog ib tug tub yug yaaj tuaj nrug kuv nyob.\u201d"},{"bible_id":"1726","chapter_code":"1SA.16","verse_code":"1SA.16.20","label":"20","content":"Yexais coj Daviv moog cuag Xa-ules, caab ib tug neeg luav thauj ib nraas ncuav, ib naab tawv cawv txiv maab hab caab ib tug thaav tshis moog rua Xa-ules."},{"bible_id":"1726","chapter_code":"1SA.16","verse_code":"1SA.16.21","label":"21","content":"Daviv nrug Xa-ules nyob hab ua num rua nwg. Xa-ules nyam Daviv heev, hab tsaa Daviv ua tug nqaa nwg raab ntaaj hab raab muv."},{"bible_id":"1726","chapter_code":"1SA.16","verse_code":"1SA.16.22","label":"22","content":"Xa-ules has moog rua Yexais has tas, \u201cKuv nyam Daviv heev. Thov ca nwg nrug kuv nyob hab ua num rua kuv.\u201d"},{"bible_id":"1726","chapter_code":"1SA.16","verse_code":"1SA.16.23","label":"23","content":"Txij nub ntawd lug, thaus twg Vaajtswv ca tug ntsujplig phem ntawd lug tshoov Xa-ules sab, Daviv txawm muab nwg lub nkauj nogncaas lug ntaus. Ces tug ntsujplig phem ntawd txawm tawm ntawm Xa-ules moog, hab Xa-ules lub sab rov tug hab nyob le qub."},{"bible_id":"1726","chapter_code":"1SA.17","verse_code":"1SA.17.1","label":"1","content":"Cov Filitees txhij tubrog tuaj tua lub nroog Xukaus huv tebchaws Yudas; puab tuaj tsuam yeej rua ntawm qhov chaw kws hu ua Efes Damees, ntu nruab nraab ntawm lub nroog Xukaus hab Axekas."},{"bible_id":"1726","chapter_code":"1SA.17","verse_code":"1SA.17.2","label":"2","content":"Xa-ules hab cov tubrog Yixalayees moog tsuam yeej rua ntawm lub Haav Elas, puab npaaj tog yuav nrug cov Filitees sis tua."},{"bible_id":"1726","chapter_code":"1SA.17","verse_code":"1SA.17.3","label":"3","content":"Cov Filitees tuaj sawv sau ib lub laaj roob, cov Yixalayees los moog sawv sau ib lub laaj roob hab muaj ib lub haav quas."},{"bible_id":"1726","chapter_code":"1SA.17","verse_code":"1SA.17.4","label":"4","content":"Muaj ib tug txivneej hu ua Nkauli-am, nwg nyob huv lub nroog Nkas tuaj. Nwg tawm huv cov Filitees lub yeej tuaj twv cov Yixalayees. Nwg sab rau tshim,"},{"bible_id":"1726","chapter_code":"1SA.17","verse_code":"1SA.17.5","label":"5","content":"nwg ntoo ib lub mom tooj hab naav ib lub tsho tooj nyaav ib puas neeg nkaum tsib choj,"},{"bible_id":"1726","chapter_code":"1SA.17","verse_code":"1SA.17.6","label":"6","content":"hab muab tooj looj nwg ob txhais ceg huv tuabsi, nwg kwv rawv ib raab muv tooj sau xubpwg."},{"bible_id":"1726","chapter_code":"1SA.17","verse_code":"1SA.17.7","label":"7","content":"Nwg raab muv tuab ib yaam le lub nqog ntus ntaub, hab lub vug hlau nyaav kwvlaam le kaum tsib choj. Muaj ib tug tubrog nqaa Nkauli-am dlaim thaiv nav ntaaj moog ua Nkauli-am ntej."},{"bible_id":"1726","chapter_code":"1SA.17","verse_code":"1SA.17.8","label":"8","content":"Nkauli-am sawv nreg nroog hu nrov nrov rua cov Yixalayees has tas, \u201cMej tuaj ua dlaabtsi ntawm ko? Tuaj tua rog los? Xa-ules cov nyuas qhev, kuv yog tuabneeg Filitees, ca le xaiv mej cov tuabneeg ib tug tuaj tua kuv."},{"bible_id":"1726","chapter_code":"1SA.17","verse_code":"1SA.17.9","label":"9","content":"Yog nwg tua yeej kuv, peb yuav ua mej qhev; tabsis yog kuv tua yeej nwg, mej yuavtsum ua peb qhev."},{"bible_id":"1726","chapter_code":"1SA.17","verse_code":"1SA.17.10","label":"10","content":"Kuv sawv ntawm nuav twv ntxhas cov tubrog Yixalayees ntaag. Ca le xaiv mej cov ib tug tuaj tua kuv.\u201d"},{"bible_id":"1726","chapter_code":"1SA.17","verse_code":"1SA.17.11","label":"11","content":"Thaus Xa-ules hab nwg cov tubrog nov le ntawd, puab ntshai kawg le."},{"bible_id":"1726","chapter_code":"1SA.17","verse_code":"1SA.17.12","label":"12","content":"Daviv yog Yexais tug tub. Yexais yog xeem Efathas kws nyob huv lub nroog Npelehees, huv tebchaws Yudas, Yexais muaj yim leej tub, lub sijhawm kws Xa-ules ua vaajntxwv, Yexais laug heev lawm."},{"bible_id":"1726","chapter_code":"1SA.17","verse_code":"1SA.17.13","label":"13","content":"Nwg peb tug tub hlub nrug Xa-ules moog ua tubrog. Tug hlub hu ua Eli-as, tug ob hu ua Anpinadas hab tug peb hu ua Samas."},{"bible_id":"1726","chapter_code":"1SA.17","verse_code":"1SA.17.14","label":"14","content":"Daviv yog tug tub ntxawg, thaus Daviv peb tug tijlaug nrug Xa-ules moog ua rog ntawd,"},{"bible_id":"1726","chapter_code":"1SA.17","verse_code":"1SA.17.15","label":"15","content":"Daviv pheej ib sij rov qaab moog paab nwg txiv yug tsaj huv lub nroog Npelehees."},{"bible_id":"1726","chapter_code":"1SA.17","verse_code":"1SA.17.16","label":"16","content":"Nkauli-am naj taagkig hab naj mo tuaj twv cov Yixalayees tau plaub caug nub."},{"bible_id":"1726","chapter_code":"1SA.17","verse_code":"1SA.17.17","label":"17","content":"Muaj ib nub Yexais has rua Daviv has tas, \u201cKoj ca le xaa ib ntaa tawb mov kib hab kaum lub ncuav moog rua koj cov tijlaug kws nyob tom tshaav rog."},{"bible_id":"1726","chapter_code":"1SA.17","verse_code":"1SA.17.18","label":"18","content":"Koj coj kaum thooj mig nyuj qhuav nuav moog rua tug thawj tubrog. Moog nug saib koj peb tug tijlaug nyob le caag lawm. Koj kuas puab muab ib yaam dlaabtsi rua koj nqaa lug rua kuv saib, kuv txhaj paub has tas, koj moog pum puab tag, hab puab puavleej noj qaab nyob zoo."},{"bible_id":"1726","chapter_code":"1SA.17","verse_code":"1SA.17.19","label":"19","content":"Vaajntxwv Xa-ules, koj cov tijlaug hab cov tubrog Yixalayees puavleej nyob nraag lub Haav Elas tawmtsaam cov Filitees.\u201d"},{"bible_id":"1726","chapter_code":"1SA.17","verse_code":"1SA.17.20","label":"20","content":"Thaus kaaj ntug txoog Daviv txawm muab nwg paab yaaj tso rua lwm tug saib, ces nwg xaa mov moog rua nwg cov tijlaug lawv le nwg txiv has rua nwg. Daviv moog txug huv lub yeej tubrog, thaus cov Yixalayees taabtom tawm moog rua tom tshaav rog hab qw ntshu nrooj."},{"bible_id":"1726","chapter_code":"1SA.17","verse_code":"1SA.17.21","label":"21","content":"Cov Filitees hab cov Yixalayees nyag txhij nyag cov tubrog tuaj sawv ua phaj yav, hab saib ntsoov tog yuav sis tua."},{"bible_id":"1726","chapter_code":"1SA.17","verse_code":"1SA.17.22","label":"22","content":"Daviv muab tej zaub mov tso plhuav rua tug kws saib kev noj haus, Daviv dlha ceev nrooj moog cuag nwg cov tijlaug kws nyob tom tshaav rog, hab nug saib nwg cov tijlaug noj nyob le caag."},{"bible_id":"1726","chapter_code":"1SA.17","verse_code":"1SA.17.23","label":"23","content":"Thaus Daviv taabtom nrug nwg cov tijlaug thaam, Nkauli-am txawm tawm tuaj twv cov Yixalayees lawv le nwg naj nub ua. Hab Daviv kuj nov tej lug kws Nkauli-am khaav."},{"bible_id":"1726","chapter_code":"1SA.17","verse_code":"1SA.17.24","label":"24","content":"Thaus cov Yixalayees pum dlheev Nkauli-am, puab ntshai heev, puab nyag txawm tsiv nyag zum zawg moog lawm."},{"bible_id":"1726","chapter_code":"1SA.17","verse_code":"1SA.17.25","label":"25","content":"Puab sis thaam has tas, \u201cMej sim saib saib! Mej ca le noog tej lug kws nwg khaav! Vaajntxwv Xa-ules has tas, yog leejtwg moog tua tau nwg, vaajntxwv yuav muab nqe zug ntau hab muab nwg tug ntxhais rua tug ntawd yuav, hab nwg txiv tsev tuabneeg yuav tsi tau them se.\u201d"},{"bible_id":"1726","chapter_code":"1SA.17","verse_code":"1SA.17.26","label":"26","content":"Daviv nug cov tuabneeg kws nyob ze ntawd has tas, \u201cTug kws tua tau tug tuabneeg Filitees ntawd hab paab tau cov Yixalayees tsi poob ntsejmuag yuav tau dlaabtsi nua? Tug tuabneeg Filitees kws tsi ua kevcai txav ntawd yog leejtwg, ua caag nwg yuav muaj cuabkaav khaav hab has lug saib tsi taug Vaajtswv tug kws muaj sa nyob cov tubrog?\u201d"},{"bible_id":"1726","chapter_code":"1SA.17","verse_code":"1SA.17.27","label":"27","content":"Puab qha rua Daviv has tas, tug kws tua tau Nkauli-am tuag yuav tau nqe zug dlaabtsi."},{"bible_id":"1726","chapter_code":"1SA.17","verse_code":"1SA.17.28","label":"28","content":"Eli-as kws yog Daviv tug tijlaug hlub, nov Daviv nrug cov tuabneeg sis thaam. Nwg npautawg rua Daviv hab tshev has tas, \u201cKoj tuaj ua dlaabtsi ntawm nuav? Leejtwg zuv koj paab yaaj tom taj mojsaab qhua? Ua caag koj yuav tawv ua luaj? Kuv paub koj lub nyuas sab ko, koj xaav tuaj xauj luas sis tua xwb los mas!\u201d"},{"bible_id":"1726","chapter_code":"1SA.17","verse_code":"1SA.17.29","label":"29","content":"Daviv teb has tas, \u201cKuv ua txhum dlaabtsi? Kuv txawm nug tsi tau ib lus le los?\u201d"},{"bible_id":"1726","chapter_code":"1SA.17","verse_code":"1SA.17.30","label":"30","content":"Daviv txawm tig hlo moog nug dlua lwm tug tuab lu lug qub, hab txhua zag kws nwg nug, luas teb nwg tuab yaam nkaus."},{"bible_id":"1726","chapter_code":"1SA.17","verse_code":"1SA.17.31","label":"31","content":"Cov tuabneeg kws nov Daviv has, puab txawm moog pav qha rua Xa-ules. Xa-ules txhaj hu Daviv lug cuag nwg."},{"bible_id":"1726","chapter_code":"1SA.17","verse_code":"1SA.17.32","label":"32","content":"Daviv has rua Xa-ules has tas, \u201cVaajntxwv, tsi tsimnyog leejtwg yuav ntshai tug tuabneeg Filitees ntawd le! Kuv yuav moog nrug nwg sis tua ntaag.\u201d"},{"bible_id":"1726","chapter_code":"1SA.17","verse_code":"1SA.17.33","label":"33","content":"Xa-ules teb has tas, \u201cTsi tau! Koj yuav ua le caag tua tau nwg? Koj tseem yog mivnyuas yau xwb, Nkauli-am yeej ibtxwm ua rog lug laug le ntawd.\u201d"},{"bible_id":"1726","chapter_code":"1SA.17","verse_code":"1SA.17.34","label":"34","content":"Daviv teb has tas, \u201cVaajntxwv, kuv ibtxwm yug kuv txiv paab yaaj, thaus muaj tsuv ntxhuav lossis dlais lug tum ib tug mivnyuas yaaj kwv moog lawm,"},{"bible_id":"1726","chapter_code":"1SA.17","verse_code":"1SA.17.35","label":"35","content":"kuv ca le lawv qaab moog ntaus hab cawm tau tug yaaj ntawd rov lug. Yog has tas, tsuv ntxhuav lossis dlais tig lug tum kuv, kuv ca le khawm nkaus cejdlaab qhau hab muab ntaus tuag kag."},{"bible_id":"1726","chapter_code":"1SA.17","verse_code":"1SA.17.36","label":"36","content":"Kuv tub tua tau tsuv ntxhuav hab dlais lawm. Kuv yuav ua ib yaam le ntawd rua tug tuabneeg Filitees kws tsi ua kevcai txav nuav, vim nwg txobthuam Vaajtswv tug kws muaj sa nyob cov tubrog."},{"bible_id":"1726","chapter_code":"1SA.17","verse_code":"1SA.17.37","label":"37","content":"Tug TSWV cawm kuv dlim ntawm tsuv ntxhuav hab dlais le caag, nwg yeej yuav cawm kuv dlim ntawm tug tuabneeg Filitees le ntawd hab.\u201d Xa-ules teb has tas, \u201cTau lawm, koj ca le moog hab tug TSWV yuav nrug nraim koj.\u201d"},{"bible_id":"1726","chapter_code":"1SA.17","verse_code":"1SA.17.38","label":"38","content":"Xa-ules muab nwg cev rig tsho tooj rua Daviv naav hab muab nwg lub mom tooj rua Daviv ntoo,"},{"bible_id":"1726","chapter_code":"1SA.17","verse_code":"1SA.17.39","label":"39","content":"Daviv muab Xa-ules raab ntaaj ris rua ntawm dluav hab sim moog kev, tabsis Daviv moog tsi taug kev le, rua qhov nwg naav tsi kaam tej ntawd. Daviv has rua Xa-ules has tas, \u201cYog kuv naav tej nuav, kuv moog sis tua tsi tau, rua qhov kuv tsi tau naav dlua tej nuav le.\u201d Yog le ntawd, Daviv txawm muab hle tseg."},{"bible_id":"1726","chapter_code":"1SA.17","verse_code":"1SA.17.40","label":"40","content":"Daviv nqaa tug paas nreg kws nwg nreg zuv nwg paab yaaj, hab nwg khaws tau tsib lub pobzeb kheej kheej nraag ntug dlej ntim rua huv nwg lub naab. Nwg nqaa ib txuj zeg hlua, ces nwg txawm moog tua Nkauli-am."},{"bible_id":"1726","chapter_code":"1SA.17","verse_code":"1SA.17.41","label":"41","content":"Tug tuabneeg Filitees ncaaj nraim tuaj rua ntawm Daviv, tug kws nqaa Nkauli-am dlaim thaiv nav ntaaj ua ntej loo tuaj. Nkauli-am tuaj ze quas zug rua ntawm Daviv."},{"bible_id":"1726","chapter_code":"1SA.17","verse_code":"1SA.17.42","label":"42","content":"Thaus nwg pum Daviv tseeb lawm, nwg saib tsi taug Daviv, rua qhov Daviv tseem yog ib tug tub hluas kws zoo nraug ntxag xwb."},{"bible_id":"1726","chapter_code":"1SA.17","verse_code":"1SA.17.43","label":"43","content":"Nkauli-am has rua Daviv has tas, \u201cKoj nqaa tug paas nreg ko tuaj ua dlaabtsi? Koj xaav has tas kuv yog dlev nua los?\u201d Nwg txawm tuav nwg tug vaajtswv lub npe foom phem rua Daviv."},{"bible_id":"1726","chapter_code":"1SA.17","verse_code":"1SA.17.44","label":"44","content":"Nwg thuam Daviv has tas, \u201cTuaj ntawm nuav, kuv yuav muab koj lub cev rua tej noog hab tej tsaj noj.\u201d"},{"bible_id":"1726","chapter_code":"1SA.17","verse_code":"1SA.17.45","label":"45","content":"Daviv teb has tas, \u201cKoj nqaa ntaaj nqaa muv hab xub vug tuaj tua kuv, tabsis kuv tuav tug TSWV kws muaj fwjchim luj kawg nkaus kws yog cov tubrog Yixalayees tug Vaajtswv kws koj saib tsi taug lub npe tuaj tua koj."},{"bible_id":"1726","chapter_code":"1SA.17","verse_code":"1SA.17.46","label":"46","content":"Nub nua tug TSWV yuav muab koj cob rua kuv teg. Kuv yuav tua tau koj hab txav koj lub taubhau povtseg. Kuv yuav muab cov tubrog Filitees lub cev rua tej noog hab tej tsaj noj. Kuas tuabneeg thoob nplajteb txhaj paub has tas, cov Yixalayees muaj Vaajtswv tag,"},{"bible_id":"1726","chapter_code":"1SA.17","verse_code":"1SA.17.47","label":"47","content":"hab txhua tug kws nyob ntawm nuav yuav pum has tas, tug TSWV tsi siv ntaaj lossis muv cawm nwg tsaav tuabneeg, tug TSWV yuav tua yeej mej hab nwg yuav muab mej txhua tug cob rua peb teg.\u201d"},{"bible_id":"1726","chapter_code":"1SA.17","verse_code":"1SA.17.48","label":"48","content":"Nkauli-am txawm tuaj ze quas zug rua ntawm Daviv, hab Daviv kuj dlha ceev nrooj moog ti nkaus rua ntawm cov Filitees tug nrim tua Nkauli-am."},{"bible_id":"1726","chapter_code":"1SA.17","verse_code":"1SA.17.49","label":"49","content":"Daviv rhu hlo ib lub pobzeb huv naab lug tso rua ntawm txuj zeg hlua hab fav moog ntaub nkaus Nkauli-am hauvplaj tawg rhe, ua rua nwg qaug ntawg khwb nkaus rua huv aav."},{"bible_id":"1726","chapter_code":"1SA.17","verse_code":"1SA.17.50","label":"50","content":"Daviv tua Nkauli-am tuag, tsi yog muab ntaaj tua, tabsis yog muab txuj zeg hlua hab ib lub pobzeb xwb."},{"bible_id":"1726","chapter_code":"1SA.17","verse_code":"1SA.17.51","label":"51","content":"Daviv dlha loo moog sawv sau Nkauli-am, hab rhu hlo Nkauli-am raab ntaaj huv naab lug tua Nkauli-am tuag hab txav kag Nkauli-am cejdlaab tu nrho. Thaus cov Filitees pum has tas, puab tug tubrog kws ua tau heev tuag lawm, ces puab txawm tig loo tsiv."},{"bible_id":"1726","chapter_code":"1SA.17","verse_code":"1SA.17.52","label":"52","content":"Cov tubrog Yixalayees hab cov tubrog Yudas txhaj qw ntshu nrooj caum cov Filitees tua moog ti nkaus lub nroog Nkas hab moog ti nkaus lub nroog Ekiloos tej roojvaag. Cov Filitees raug mob pw pawg lug taug txujkev kws moog rua huv lub nroog Sala-ees moog ti nkaus lub nroog Nkas  hab lub nroog Ekiloos."},{"bible_id":"1726","chapter_code":"1SA.17","verse_code":"1SA.17.53","label":"53","content":"Thaus cov Yixalayees kws caum tua cov Filitees rov lug, puab tshawb cov tubrog Filitees tej khoom txhua yaam huv yeej nqaa lug."},{"bible_id":"1726","chapter_code":"1SA.17","verse_code":"1SA.17.54","label":"54","content":"Daviv nqaa Nkauli-am lub taubhau lug rua huv lub nroog Yeluxalees, tabsis Daviv nqaa Nkauli-am tej cuabyeej ua rog moog tso rua huv Daviv lub tsevntaub."},{"bible_id":"1726","chapter_code":"1SA.17","verse_code":"1SA.17.55","label":"55","content":"Thaus Xa-ules pum Daviv moog tua Nkauli-am lawm, xa-ules nug Aneles kws yog nwg tug thawj tubrog has tas, \u201cAneles, tug hluas ntawd yog leejtwg tug tub?\u201d Aneles teb has tas, \u201cVaajntxwv, kuv tsi paub.\u201d"},{"bible_id":"1726","chapter_code":"1SA.17","verse_code":"1SA.17.56","label":"56","content":"Xa-ules has tas, \u201cKoj ca le moog nug saib.\u201d"},{"bible_id":"1726","chapter_code":"1SA.17","verse_code":"1SA.17.57","label":"57","content":"Yog le ntawd, thaus Daviv moog tua tau Nkauli-am hab nwg rov lug txug huv lub yeej, Aneles txawm coj Daviv moog cuag Xa-ules. Daviv tseem nqaa rawv Nkauli-am lub taubhau."},{"bible_id":"1726","chapter_code":"1SA.17","verse_code":"1SA.17.58","label":"58","content":"Xa-ules nug Daviv has tas, \u201cTug hluas, koj yog leejtwg tub?\u201d Daviv teb has tas, \u201cKuv yog koj tug tubkhai Yexais kws nyob huv lub nroog Npelehees tug tub.\u201d"},{"bible_id":"1726","chapter_code":"1SA.18","verse_code":"1SA.18.1","label":"1","content":"Thaus Xa-ules nrug Daviv thaam taag, Xa-ules tug tub Yaunathaas txaus sab rua Daviv hab hlub Daviv ib yaam le nwg hlub nwg lub cev."},{"bible_id":"1726","chapter_code":"1SA.18","verse_code":"1SA.18.2","label":"2","content":"Txij nub ntawd lug Xa-ules txawm kuas Daviv nrug nwg nyob hab tsi pub Daviv rov moog tsev le lawm."},{"bible_id":"1726","chapter_code":"1SA.18","verse_code":"1SA.18.3","label":"3","content":"Yaunathaas coglug rua Daviv ua phoojywg ruaj khov moog taag simneej, rua qhov nwg hlub Daviv ib yaam le nwg hlub nwg lub cev."},{"bible_id":"1726","chapter_code":"1SA.18","verse_code":"1SA.18.4","label":"4","content":"Yaunathaas hle nwg lub tsho ntev rua Daviv, muab nwg lub tsho tooj, raab ntaaj, raab neevnti hab txuj hlaab tawv rua Daviv."},{"bible_id":"1726","chapter_code":"1SA.18","verse_code":"1SA.18.5","label":"5","content":"Xa-ules khaiv kuas Daviv ua dlaabtsi los Daviv ua tau tav taag huv tuabsi. Xa-ules txhaj tsaa Daviv ua nwg ib tug thawj tubrog. Xa-ules cov thawj tubrog hab cov tubrog puavleej pum zoo."},{"bible_id":"1726","chapter_code":"1SA.18","verse_code":"1SA.18.6","label":"6","content":"Tom qaab kws Daviv moog tua tau Nkauli-am hab cov tubrog Yixalayees taabtom rov lug tsev, cov quaspuj huv tej nroog huv tebchaws Yixalayees tuaj tog Vaajntxwv Xa-ules. Puab seev cev hu nkauj zoo sab, npuaj nruag hab ntaus nkauj nogncaas."},{"bible_id":"1726","chapter_code":"1SA.18","verse_code":"1SA.18.7","label":"7","content":"Thaus cov quaspuj seev cev, puab hu nkauj has tas, \u201cXa-ules tua tuag quas txheeb leej, tabsis Daviv tua tuag quas vaam leej.\u201d"},{"bible_id":"1726","chapter_code":"1SA.18","verse_code":"1SA.18.8","label":"8","content":"Xa-ules nov tej lug ntawd, nwg tsi txaus sab hab chim heev. Nwg txhaj has tas, \u201cPuab hu nkauj qhuas Daviv has tas, \u2018Daviv tua tuag quas vaam leej, tabsis kuv tua tuag quas txheeb leej xwb. Nwgnuav tsuas yog tshuav qhov kws puab tsi tau tsaa Daviv ua vaajntxwv xwb!\u2019 \u201d"},{"bible_id":"1726","chapter_code":"1SA.18","verse_code":"1SA.18.9","label":"9","content":"Txij nub ntawd lug, Xa-ules txawm khib hab dlub muag rua Daviv le lawm."},{"bible_id":"1726","chapter_code":"1SA.18","verse_code":"1SA.18.10","label":"10","content":"Nub tom qaab Vaajtswv ca tug ntsujplig phem lug tshoov Xa-ules sab, Xa-ules txawm has lug ua dlog ua dlig huv nwg tsev le tug tuabneeg vwm. Daviv txawm lug ntaus nkauj nogncaas rua Xa-ules noog lawv le nwg naj zag ntaus, Xa-ules tuav rawv ib raab muv ntawm teg."},{"bible_id":"1726","chapter_code":"1SA.18","verse_code":"1SA.18.11","label":"11","content":"Xa-ules xaav has tas, \u201cKuv yuav muab muv nkaug nwg kuas teem nkaus rua tim phaab ntsaa.\u201d Xa-ules txhaj muab muv nkaug Daviv ob zag; tabsis Daviv mam dlhau huv tuabsi lawm."},{"bible_id":"1726","chapter_code":"1SA.18","verse_code":"1SA.18.12","label":"12","content":"Xa-ules ntshai Daviv heev, rua qhov tug TSWV nrug nraim Daviv, tabsis tug TSWV tso Xa-ules tseg lawm."},{"bible_id":"1726","chapter_code":"1SA.18","verse_code":"1SA.18.13","label":"13","content":"Yog le ntawd, Xa-ules txhaj tsi pub Daviv nrug nwg nyob, hab tsaa Daviv ua ib tug thawj tubrog saib pawg txheeb, Daviv coj nwg cov tubrog moog tua rog"},{"bible_id":"1726","chapter_code":"1SA.18","verse_code":"1SA.18.14","label":"14","content":"hab Daviv ua txhua yaam tav huv tuabsi, rua qhov tug TSWV nrug nraim nwg."},{"bible_id":"1726","chapter_code":"1SA.18","verse_code":"1SA.18.15","label":"15","content":"Thaus Xa-ules pum Daviv ua tau txhua yaam tav, Xa-ules yimfuab ntshai Daviv heev."},{"bible_id":"1726","chapter_code":"1SA.18","verse_code":"1SA.18.16","label":"16","content":"Tabsis cov Yixalayees hab cov Yudas nyam Daviv heev, rua qhov Daviv yog ib tug thawjcoj kws ua tau txhua yaam tav."},{"bible_id":"1726","chapter_code":"1SA.18","verse_code":"1SA.18.17","label":"17","content":"Tom qaab nuav, Xa-ules has rua Daviv has tas, \u201cTug nuav yog kuv tug ntxhais hlub Melas. Kuv muab rua koj yuav ua quaspuj, tabsis koj yuavtsum ua kuv ib tug tubrog kws sab tawv hab muab sab npuab kuv, hab ntaus tsuv ntaus rog tawmtsaam tug TSWV cov yeebncuab.\u201d (Xa-ules xaav has tas yog ua le nuav cov Filitees yuav tua tau Daviv, tsi yog nwg tua.)"},{"bible_id":"1726","chapter_code":"1SA.18","verse_code":"1SA.18.18","label":"18","content":"Daviv teb has tas, \u201cKuv yog leejtwg, kuv txiv tsev tuabneeg yog leejtwg kws txhaj tsimnyog ua vaajntxwv vauv?\u201d"},{"bible_id":"1726","chapter_code":"1SA.18","verse_code":"1SA.18.19","label":"19","content":"Tabsis thaus txug nub kws yuav muab Melas txis rua Daviv, Xa-ules txawm hloov sab hab muab Melas txis rua Aliyees kws nyob huv lub nroog Mehaulas yuav lawm."},{"bible_id":"1726","chapter_code":"1SA.18","verse_code":"1SA.18.20","label":"20","content":"Tabsis Xa-ules tug ntxhais Mikhas nyam Daviv heev, thaus Xa-ules paub le ntawd, Xa-ules zoo sab kawg le."},{"bible_id":"1726","chapter_code":"1SA.18","verse_code":"1SA.18.21","label":"21","content":"Xa-ules xaav has tas, \u201cKuv yuav muab Mikhas rua Daviv yuav; txhaj yuav ntxag tau Daviv moog tuag rua cov Filitees teg.\u201d Yog le ntawd, Xa-ules txhaj rov has rua Daviv has tas, \u201cKoj yuav tau ua kuv tug vauv.\u201d"},{"bible_id":"1726","chapter_code":"1SA.18","verse_code":"1SA.18.22","label":"22","content":"Xa-ules kuas nwg cov numtswv moog has tuabywv rua Daviv has tas, \u201cVaajntxwv nyam koj, hab nwg cov numtswv los puavleej fwm koj; nwgnuav yog sijhawm zoo kws koj yuav tau ua vaajntxwv tug vauv.\u201d"},{"bible_id":"1726","chapter_code":"1SA.18","verse_code":"1SA.18.23","label":"23","content":"Yog le ntawd, puab txhaj moog has rua Daviv, hab Daviv teb has tas, \u201cTug kws tau ua vaajntxwv vauv, tug ntawd tau ntsejmuag heev, tug tuabneeg pluag hab tsi tseemceeb le kuv nuav tsi tsimnyog ua vaajntxwv vauv.\u201d"},{"bible_id":"1726","chapter_code":"1SA.18","verse_code":"1SA.18.24","label":"24","content":"Cov numtswv pav Daviv tej lug rua Xa-ules,"},{"bible_id":"1726","chapter_code":"1SA.18","verse_code":"1SA.18.25","label":"25","content":"Xa-ules txhaj kuas puab rov moog has rua Daviv has tas, \u201cTug nqe tshoob kws vaajntxwv xaav kuas koj them, tsuas yog cov Filitees ib puas dlaim tawv noov xwb, nwg txhaj pauj tau nwg cov yeebncuab.\u201d (Qhov kws Xa-ules ua le nuav, yog nwg xaav ntxag Daviv moog kuas cov Filitees tua tau Daviv.)"},{"bible_id":"1726","chapter_code":"1SA.18","verse_code":"1SA.18.26","label":"26","content":"Xa-ules cov numtswv moog has rua Daviv lawv le Xa-ules has rua puab, hab Daviv zoo sab kws yuav tau ua vaajntxwv vauv. Thaus yuav txug nub ua tshoob,"},{"bible_id":"1726","chapter_code":"1SA.18","verse_code":"1SA.18.27","label":"27","content":"Daviv hab nwg cov tubrog moog tua cov Filitees tuag ob puas leej. Daviv txhaj hlais cov Filitees ib puas dlaim tawv noov coj lug suav ib dlaig zuj zug rua vaajntxwv saib, kuas Daviv tau ua Xa-ules vauv. Yog le ntawd, Xa-ules txhaj muab Mikhas rua Daviv yuav."},{"bible_id":"1726","chapter_code":"1SA.18","verse_code":"1SA.18.28","label":"28","content":"Xa-ules paub has tas tug TSWV nrug Daviv, hab nwg tug ntxhais Mikhas los nyam Daviv heev."},{"bible_id":"1726","chapter_code":"1SA.18","verse_code":"1SA.18.29","label":"29","content":"Yog le ntawd, Xa-ules yimfuab ntshai Daviv, hab nwg ua yeebncuab rua Daviv moog taag nwg simneej."},{"bible_id":"1726","chapter_code":"1SA.18","verse_code":"1SA.18.30","label":"30","content":"Txhua zag kws cov Filitees tuaj tua cov Yixalayees, Daviv yog tug tua yeej ntau tshaaj Xa-ules cov thawj tubrog. Ces Daviv lub koob meej txhaj nrov nchaa moo lug."},{"bible_id":"1726","chapter_code":"1SA.19","verse_code":"1SA.19.1","label":"1","content":"Xa-ules qha qhov kws nwg yuav tua  Daviv rua nwg tug tub Yaunathaas hab nwg cov numtswv. Tabsis Yaunathaas hlub Daviv heev,"},{"bible_id":"1726","chapter_code":"1SA.19","verse_code":"1SA.19.2","label":"2","content":"Yaunathaas txhaj moog qha rua Daviv has tas, \u201cKuv txiv nrhav kev yuav muab koj tua povtseg. Pigkig sawv ntxuv koj yuavtsum ceevfaaj; hab koj tsiv moog nkaum tsi xob tawm moog qhov twg le."},{"bible_id":"1726","chapter_code":"1SA.19","verse_code":"1SA.19.3","label":"3","content":"Kuv yuav moog sawv ntawm kuv txiv ib saab ntawm qhov chaw kws koj nkaum nraag laj. Kuv yuav nug kuv txiv txug koj, yog kuv paub le caag, kuv maam le qha rua koj.\u201d"},{"bible_id":"1726","chapter_code":"1SA.19","verse_code":"1SA.19.4","label":"4","content":"Yaunathaas qhuas Daviv rua Xa-ules noog has tas, \u201cTxiv, koj tsi xob ua phem rua Daviv kws yog koj tug tubkhai, nwg tsi tau ua txhum rua koj dlaabtsi le; tej kws nwg tau ua lawm, puavleej yog tej kws muaj nqes rua koj xwb."},{"bible_id":"1726","chapter_code":"1SA.19","verse_code":"1SA.19.5","label":"5","content":"Nwg phaav sav moog tua Nkauli-am, hab tug TSWV pub cov Yixalayees muaj yeej luj kawg le. Thaus koj pum tej nuav, koj tub zoo sab heev. Nwg tsi tau ua txhum dlaabtsi, vim le caag koj pheej xaav muab nwg tua povtseg? Tsi muaj qaabhau kws koj yuav muab nwg tua povtseg.\u201d"},{"bible_id":"1726","chapter_code":"1SA.19","verse_code":"1SA.19.6","label":"6","content":"Xa-ules noog Yaunathaas has, hab Xa-ules coglug rua tug TSWV has tas, \u201cKuv yuav tsi tua Daviv povtseg.\u201d"},{"bible_id":"1726","chapter_code":"1SA.19","verse_code":"1SA.19.7","label":"7","content":"Yog le ntawd, Yaunathaas txhaj hu Daviv tawm lug. Nwg pav txhua yaam rua Daviv noog hab coj Daviv moog cuag Xa-ules. Daviv txhaj rov moog ua num rua vaajntxwv le qub."},{"bible_id":"1726","chapter_code":"1SA.19","verse_code":"1SA.19.8","label":"8","content":"Tom qaab nuav, cov Filitees rov tuaj ua rog rua cov Yixalayees dlua, Daviv txhaj coj tubrog moog tua cov Filitees swb hab tsiv rov moog taag lawm."},{"bible_id":"1726","chapter_code":"1SA.19","verse_code":"1SA.19.9","label":"9","content":"Muaj ib nub tug TSWV ca tug ntsujplig phem rov lug tshoov Xa-ules sab dlua. Xa-ules nyob huv tsev, nwg tuav rawv nwg raab muv, hab Daviv taabtom ntaus nkauj nogncaas rua Xa-ules noog."},{"bible_id":"1726","chapter_code":"1SA.19","verse_code":"1SA.19.10","label":"10","content":"Xa-ules txawm muab muv nkaug Daviv kuas teem nkaus rua tim phaab ntsaa, tabsis Daviv mam dlhau, hab raab muv ntsa nkaus rua tim phaab ntsaa. Daviv tawm plawg tsiv lawm,"},{"bible_id":"1726","chapter_code":"1SA.19","verse_code":"1SA.19.11","label":"11","content":"Mo ntawd, Xa-ules tso tuabneeg moog soj Daviv huv Daviv tsev, hab taagkig kaaj ntug yuav muab Daviv tua povtseg. Mikhas kws yog Daviv tug quaspuj has rua Daviv has tas, \u201cYog mo nuav koj tsi tsiv, pigkig kaaj ntug luas yuav muab koj tua povtseg.\u201d"},{"bible_id":"1726","chapter_code":"1SA.19","verse_code":"1SA.19.12","label":"12","content":"Yog le ntawd, Mikhas muab hlua khi Daviv tso dlauv ntawm qhovrais rua saab nrau hab Daviv tsiv moog lawm."},{"bible_id":"1726","chapter_code":"1SA.19","verse_code":"1SA.19.13","label":"13","content":"Mikhas muab tug mlom tso pw sau txaaj, muab lub tog rau ncoo plaub tshis lug rau tug mlom ncoo, hab muab choj lug vuv rua."},{"bible_id":"1726","chapter_code":"1SA.19","verse_code":"1SA.19.14","label":"14","content":"Thaus Xa-ules cov tubrog tuaj nteg Daviv, Mikhas has rua puab tas, \u201cDaviv mob lawm.\u201d"},{"bible_id":"1726","chapter_code":"1SA.19","verse_code":"1SA.19.15","label":"15","content":"Tabsis Xa-ules kuas puab rov moog saib Daviv. Nwg has rua puab tas, \u201cMej ca le kwv nwg hab nwg lub txaaj tuaj rua kuv, kuv yuav muab nwg tua povtseg.\u201d"},{"bible_id":"1726","chapter_code":"1SA.19","verse_code":"1SA.19.16","label":"16","content":"Puab txhaj moog huv tsev hab pum tug mlom zuv tsev pw sau txaaj, hab lub tog rau ncoo plaub tshis tag rawv tug mlom taubhau."},{"bible_id":"1726","chapter_code":"1SA.19","verse_code":"1SA.19.17","label":"17","content":"Xa-ules nug Mikhas has tas, \u201cUa caag koj txhaj dlaag kuv le nuav hab tso kuv tug yeebncuab dlim lawm?\u201d Mikhas teb has tas, \u201cNwg has rua kuv tas, yog kuv tsi paab kuas nwg dlim, nwg yuav muab kuv tua povtseg.\u201d"},{"bible_id":"1726","chapter_code":"1SA.19","verse_code":"1SA.19.18","label":"18","content":"Daviv tsiv moog cuag Xamuyees peg lub nroog Lamas hab Daviv pav txhua yaam kws Xa-ules ua phem rua nwg huv tuabsi rua Xamuyees noog. Ces Daviv hab Xamuyees txawm moog nyob rua huv lub zog Nayaus lawm."},{"bible_id":"1726","chapter_code":"1SA.19","verse_code":"1SA.19.19","label":"19","content":"Muaj tuabneeg moog qha rua Xa-ules has tas, Daviv nyob huv lub zog Nayaus huv lub nroog Lamas,"},{"bible_id":"1726","chapter_code":"1SA.19","verse_code":"1SA.19.20","label":"20","content":"Yog le ntawd, Xa-ules txhaj khaiv tuabneeg moog nteg Daviv. Puab tuaj pum  Xamuyees coj ib paab cev Vaajtswv lug taabtom seev cev hab cev Vaajtswv lug. Ces Vaajtswv tug ntsujplig txawm lug kaav hlo Xa-ules cov tuabneeg sab, puab txawm ca le nrug cov cevlug ntawd seev cev hab cev Vaajtswv lug."},{"bible_id":"1726","chapter_code":"1SA.19","verse_code":"1SA.19.21","label":"21","content":"Thaus Xa-ules nov le ntawd, nwg tso ib paab tuabneeg coob dlua qub moog los puab ca le moog seev cev hab cev Vaajtswv lug ib yaam le paab ntawd lawm. Xa-ules tso dlua paab peb moog los puab ca le moog ua ib yaam nkaus le ntawd hab."},{"bible_id":"1726","chapter_code":"1SA.19","verse_code":"1SA.19.22","label":"22","content":"Xa-ules txhaj moog rua peg lub nroog Lamas. Thaus nwg moog txug ntawm lub qhov tshij luj huv Xekus, Xa-ules nug has tas, \u201cXamuyees hab Daviv nyob qhov twg?\u201d Puab qha has tas, \u201cObtug nyob huv lub zog Nayaus.\u201d"},{"bible_id":"1726","chapter_code":"1SA.19","verse_code":"1SA.19.23","label":"23","content":"Thaus Xa-ules taabtom moog rua huv, Vaajtswv tug ntsujplig txawm lug kaav hlo Xa-ules sab, nwg txhaj seev cev hab cev Vaajtswv lug taug kev moog txug ndlua huv lub zog Nayaus."},{"bible_id":"1726","chapter_code":"1SA.19","verse_code":"1SA.19.24","label":"24","content":"Xa-ules muab nwg cev rig tsho hle, seev cev hab cev Vaajtswv lug taabmeeg Xamuyees, hab pw labqaab ib nub ib mos. (Vim qhov nuav, txhaj muaj lug has tas, \u201cXa-ules yog ib tug cev Vaajtswv lug lawm hab los?\u201d)"},{"bible_id":"1726","chapter_code":"1SA.20","verse_code":"1SA.20.1","label":"1","content":"Tom qaab ntawd, Daviv txawm tsiv tawm ntawm lub zog Nayaus huv lub nroog Lamas moog cuag Yaunathaas. Nwg nug Yaunathaas has tas, \u201cKuv tau ua dlaabtsi? Kuv muaj txim dlaabtsi? Kuv tau ua txhum koj txiv qhov twg, nwg txhaj pheej xaav muab kuv tua povtseg?\u201d"},{"bible_id":"1726","chapter_code":"1SA.20","verse_code":"1SA.20.2","label":"2","content":"Yaunathaas teb has tas, \u201cVaajtswv yuav tsi pub kuas koj tuag. Txhua zag kws kuv txiv yuav ua dlaabtsi, nwg yeej qha rua kuv ua ntej, tsi has yaam kws tseemceeb lossis tsi tseemceeb, nwg tsi npog ib yaam tseg le. Nyaj yuav tsi muaj le koj xaav!\u201d"},{"bible_id":"1726","chapter_code":"1SA.20","verse_code":"1SA.20.3","label":"3","content":"Tabsis Daviv teb has tas,  \u201cKoj txiv paub has tas koj hlub kuv heev, tej kws koj txiv yuav ua, nwg tsi qha rua koj, nyob tsaam koj yuav ntxhuv sab heev. Kuv tuav tug TSWV kws muaj sa nyob lub npe qha rua koj has tas, kuv nyob tsi dleb ntawm txujkev tuag lawm!\u201d"},{"bible_id":"1726","chapter_code":"1SA.20","verse_code":"1SA.20.4","label":"4","content":"Yaunathaas has tas, \u201cKoj xaav kuas kuv paab koj dlaabtsi, kuv yeej txaus sab paab.\u201d"},{"bible_id":"1726","chapter_code":"1SA.20","verse_code":"1SA.20.5","label":"5","content":"Daviv teb has tas, \u201cPigkig yog nub ua rooj noj rooj haus Hli Xab, kuv yuav tau nrug vaajntxwv noj mov ua ke. Tabsis thov ca kuv tsiv moog nkaum nraag laj, moog txug quasneeg yuav tsaus ntuj, kuv maam le rov lug."},{"bible_id":"1726","chapter_code":"1SA.20","verse_code":"1SA.20.6","label":"6","content":"Yog koj txiv tsi pum kuv lug nyob ntawm rooj mov, ces koj has rua nwg tas, kuv tub thov koj ca kuv rov moog rua nraag lub nroog Npelehees lawm, rua qhov kuv txiv puab yuav tua tsaj hlawv fij rua tug TSWV lawv le naj xyoo ua."},{"bible_id":"1726","chapter_code":"1SA.20","verse_code":"1SA.20.7","label":"7","content":"Yog koj txiv has tas, \u2018Tau lawm,\u2019 Ces kuv txhaj le yuav tso sab; tabsis yog nwg npautawg, ces koj paub has tas nwg yeej yuav muab kuv tua povtseg."},{"bible_id":"1726","chapter_code":"1SA.20","verse_code":"1SA.20.8","label":"8","content":"Thov koj ua le kuv has nuav, hab ncu ntsoov tej lug kws koj cog tseg rua kuv lawm. Yog kuv ua txhum, koj ca le muab kuv tua povtseg xwb! Ua le caag koj yuav coj kuv moog rua koj txiv tua?\u201d"},{"bible_id":"1726","chapter_code":"1SA.20","verse_code":"1SA.20.9","label":"9","content":"Yaunathaas teb has tas, \u201cKoj tsi xob xaav le ko, yog kuv paub has tas, kuv txiv yuav muab koj tua povtseg tag, kuv puas khuv muab npog ca tsi qha rua koj paub?\u201d"},{"bible_id":"1726","chapter_code":"1SA.20","verse_code":"1SA.20.10","label":"10","content":"Daviv nug has tas, \u201cYog koj txiv teb koj ua npautawg vog, leejtwg yuav tuaj qha rua kuv paub.\u201d"},{"bible_id":"1726","chapter_code":"1SA.20","verse_code":"1SA.20.11","label":"11","content":"Yaunathaas teb has tas, \u201cWb moog nraag laj.\u201d Ces obtug txawm moog,"},{"bible_id":"1726","chapter_code":"1SA.20","verse_code":"1SA.20.12","label":"12","content":"hab Yaunathaas has rua Daviv has tas, \u201cThov tug TSWV kws yog cov Yixalayees tug Vaajtswv ua timkhawv rua wb!  Pigkig hab quasneeg lub caij nuav kuv yuav nug kuv txiv saib, yog nwg ua zoo rua koj, kuv yuav qha rua koj paub."},{"bible_id":"1726","chapter_code":"1SA.20","verse_code":"1SA.20.13","label":"13","content":"Yog nwg yuav ua phem rua koj, kuv tseem tsi qha rua koj paub hab paab kuas koj dlim, ces thov tug TSWV muab kuv tua povtseg. Thov tug TSWV nrug nraim koj ib yaam le yaav taag lug nwg nrug kuv txiv!"},{"bible_id":"1726","chapter_code":"1SA.20","verse_code":"1SA.20.14","label":"14","content":"Yog kuv tseem ua neej nyob, thov koj ncu ntsoov koj tej lug cog tseg hab ua zoo rua kuv. Tabsis yog kuv tuag lawm"},{"bible_id":"1726","chapter_code":"1SA.20","verse_code":"1SA.20.15","label":"15","content":"los thov koj ua sab dlawb sab zoo rua kuv tsev tuabneeg moog ib yaam le koj ua rua kuv. Thaus tug TSWV ua rua koj tej yeebncuab puamtsuaj taag lawm"},{"bible_id":"1726","chapter_code":"1SA.20","verse_code":"1SA.20.16","label":"16","content":"los thov kuas wb tej lug cog tseg nuav tseem nyob ruaj khov kho. Yog koj rhuav wb tej lug cog tseg nuav, tug TSWV yuav rau txim rua koj.\u201d"},{"bible_id":"1726","chapter_code":"1SA.20","verse_code":"1SA.20.17","label":"17","content":"Yaunathaas kuas Daviv rov coglug tseg ib zag ntxiv has tas, nwg yuav hlub Yaunathaas, rua qhov Yaunathaas hlub Daviv ib yaam le nwg hlub nwg lub cev."},{"bible_id":"1726","chapter_code":"1SA.20","verse_code":"1SA.20.18","label":"18","content":"Yaunathaas has rua Daviv has tas, \u201cPigkig yog nub ua rooj noj rooj haus Hli Xab, yog tsi pum koj moog, kuv txiv yeej yuav nug xwb."},{"bible_id":"1726","chapter_code":"1SA.20","verse_code":"1SA.20.19","label":"19","content":"Yog quasneeg tseem tsi tau pum koj tshwm hab, ntshai kuv txiv yimfuab yuav nug heev;  yog le ntawd, koj ca le tsiv moog nkaum ntawm qhov qub chaw, hab koj moog nkaum ntawm pawg pobzeb saab tom,"},{"bible_id":"1726","chapter_code":"1SA.20","verse_code":"1SA.20.20","label":"20","content":"Ces kuv yuav muab neevnti tua peb nee moog rua ntawm pawg pobzeb ib yaam le kuv tua dlaim phaj."},{"bible_id":"1726","chapter_code":"1SA.20","verse_code":"1SA.20.21","label":"21","content":"Kuv yuav kuas kuv tug tubkhai moog khaws cov xub lug. Yog kuv qha rua nwg has tas, \u2018Cov xub poob rua ntawm koj saab tom nuav, koj ca le moog khaws lug.\u2019 Qhov ntawd txhais has tas, koj ca le tawm lug, tsi muaj xwm dlaabtsi. Kuv coglug rua tug TSWV kws muaj sa nyob has tas, koj yuav tsi raug kev txhawj ntshai dlaabtsi."},{"bible_id":"1726","chapter_code":"1SA.20","verse_code":"1SA.20.22","label":"22","content":"Tabsis yog kuv qha rua kuv tug tubkhai has tas, \u2018Cov xub poob rua ntawm koj saab tom u lawm.\u2019 Ces koj ca le tsiv, rua qhov tug TSWV tub pum zoo ca koj moog lawm."},{"bible_id":"1726","chapter_code":"1SA.20","verse_code":"1SA.20.23","label":"23","content":"Tej lug kws wb cog tseg nuav muaj tug TSWV ua timkhawv has tas, wb ib tug yuav tsi rhuav ib tug tej lug moog ibtxhis le.\u201d"},{"bible_id":"1726","chapter_code":"1SA.20","verse_code":"1SA.20.24","label":"24","content":"Nub kws ua rooj noj rooj haus Hli Xab ntawd, Daviv txawm moog nkaum rua nraag laj lawm. Vaajntxwv Xa-ules tuaj rua ntawm rooj noj rooj haus,"},{"bible_id":"1726","chapter_code":"1SA.20","verse_code":"1SA.20.25","label":"25","content":"hab nyob ntawm lub chaw kws nwg ibtxwm nyob npuas ntawm phaab ntsaa. Aneles nyob npuas nkaus vaajntxwv, hab Yaunathaas nyob ncaaj vaajntxwv xubndlag saab rooj tod,  Daviv lub chaw tsi muaj tuabneeg nyob le."},{"bible_id":"1726","chapter_code":"1SA.20","verse_code":"1SA.20.26","label":"26","content":"Tabsis nub ntawd Xa-ules tsi has ib lus le, rua qhov nwg xaav has tas, \u201cTej zag yog muaj dlaabtsi ua rua Daviv lub cev tsi huv lawm, nwg txhaj tsi tuaj.\u201d"},{"bible_id":"1726","chapter_code":"1SA.20","verse_code":"1SA.20.27","label":"27","content":"Nub tom qaab los tsi pum Daviv tuaj nyob nwg lub chaw le, Xa-ules txhaj nug Yaunathaas has tas, \u201cUa caag naag mo hab nub nua tsi pum Daviv tuaj noj mov?\u201d"},{"bible_id":"1726","chapter_code":"1SA.20","verse_code":"1SA.20.28","label":"28","content":"Yaunathaas teb has tas, \u201cNwg thov kuv kuas ca nwg rov moog rua nraag Npelehees lawm."},{"bible_id":"1726","chapter_code":"1SA.20","verse_code":"1SA.20.29","label":"29","content":"Nwg has tas, \u2018Thov ca kuv moog, rua qhov peb tsev tuabneeg tua tsaj fij ua rooj noj rooj haus huv lub nroog Npelehees, hab kuv tug tijlaug kuas kuv yuavtsum moog xwb, yog koj yog kuv tug phoojywg tag, thov koj tso kuv moog saib kuv cov kwvtij,\u2019 vim le ntawd nwg txhaj tsi tuaj nyob ntawm nwg lub chaw noj mov.\u201d"},{"bible_id":"1726","chapter_code":"1SA.20","verse_code":"1SA.20.30","label":"30","content":"Xa-ules chim heev rua Yaunathaas hab tshev Yaunathaas has tas, \u201cNam tub tsi tsimtxaj nuav, nwgnuav kuv paub has tas, koj nrug Daviv ua ib nqaag, koj rhuav koj hab koj nam ntsejmuag nkaus xwb!"},{"bible_id":"1726","chapter_code":"1SA.20","verse_code":"1SA.20.31","label":"31","content":"Koj puas paub has tas, yog Daviv tseem ua neej nyob, koj yuav tsi tau ua vaajntxwv kaav lub tebchaws nuav le? Koj ca le moog coj Daviv lug ntawm nuav, kuv yuav muab nwg tua povtseg.\u201d"},{"bible_id":"1726","chapter_code":"1SA.20","verse_code":"1SA.20.32","label":"32","content":"Yaunathaas teb has tas, \u201cVim le caag koj txhaj yuav muab nwg tua povtseg, nwg tau ua txhum koj dlaabtsi?\u201d"},{"bible_id":"1726","chapter_code":"1SA.20","verse_code":"1SA.20.33","label":"33","content":"Thaus Yaunathaas has le ntawd, Xa-ules tsaa hlo muv nkaug Yaunathaas. Yaunathaas txhaj paub has tas, nwg txiv yeej xaav muab Daviv tua povtseg tag."},{"bible_id":"1726","chapter_code":"1SA.20","verse_code":"1SA.20.34","label":"34","content":"Yaunathaas txawm sawv tseeg ntawm rooj mov tawm npautawg vog moog lawm, hab nub ntawd nwg tsi noj ib yaam dlaabtsi le, nub ntawd yog nub xab ob. Yaunathaas ntxhuv sab kawg le, rua qhov nwg txiv ua phem heev rua Daviv."},{"bible_id":"1726","chapter_code":"1SA.20","verse_code":"1SA.20.35","label":"35","content":"Taagkig sawv ntxuv, Yaunathaas txawm moog cuag Daviv nraag laj, lawv le obtug tau teem tseg lawm. Nwg coj ib tug tub hluas nrug nwg moog"},{"bible_id":"1726","chapter_code":"1SA.20","verse_code":"1SA.20.36","label":"36","content":"hab has rua tug tub hluas ntawd tas, \u201cKoj dlha moog khaws cov xub kws kuv yuav tua moog.\u201d Thaus tug tub hluas taabtom dlha moog, Yaunathaas txawm nqug neevnti tua cov xub moog ua ntej."},{"bible_id":"1726","chapter_code":"1SA.20","verse_code":"1SA.20.37","label":"37","content":"Thaus tug tub hluas moog txug ntawm qhov chaw kws cov xub poob, Yaunathaas hu has tas, \u201cCov xub poob rua tom u lawm!"},{"bible_id":"1726","chapter_code":"1SA.20","verse_code":"1SA.20.38","label":"38","content":"Koj tsi xob nreg ntawm ko, koj ca le dlha tag moog!\u201d Tug tub hluas ntawd khaws cov xub coj lug rua Yaunathaas."},{"bible_id":"1726","chapter_code":"1SA.20","verse_code":"1SA.20.39","label":"39","content":"Nwg tsi paub has tas sov Yaunathaas has le ntawd, yog nwg has dlaabtsi, tsuas yog Yaunathaas hab Daviv txhaj paub xwb."},{"bible_id":"1726","chapter_code":"1SA.20","verse_code":"1SA.20.40","label":"40","content":"Yaunathaas muab nwg raab neevnti rua tug tub hluas hab kuas nwg nqaa moog tsev."},{"bible_id":"1726","chapter_code":"1SA.20","verse_code":"1SA.20.41","label":"41","content":"Thaus tug tub hluas rov moog tsev lawm, Daviv maam tawm ntawm pawg pobzeb  saab tod lug, nwg lug txhus caug pe Yaunathaas peb zag, obtug sis qawg quaj hab sis nwj; Daviv mluag tshaaj Yaunathaas."},{"bible_id":"1726","chapter_code":"1SA.20","verse_code":"1SA.20.42","label":"42","content":"Yaunathaas has rua Daviv has tas, \u201cThov Vaajtswv nrug nraim koj. Thov tug TSWV ua timkhawv rua wb hab wb cov xeebntxwv has tas, wb hab puab yuav tsi rhuav tej lug kws wb cog tseg nuav moog ibtxhis le.\u201d Ces Daviv txawm ncaim moog, hab Yaunathaas rov lug rua huv nroog lawm."},{"bible_id":"1726","chapter_code":"1SA.21","verse_code":"1SA.21.1","label":"1","content":"Daviv moog cuag tug povthawj Ahimelej kws nyob huv lub nroog Naus. Ahimelej tawm tshee nyo tuaj ntsib Daviv hab nug has tas, \u201cUa caag koj tuab leeg tuaj xwb, tsi muaj leejtwg nrug koj tuaj le?\u201d"},{"bible_id":"1726","chapter_code":"1SA.21","verse_code":"1SA.21.2","label":"2","content":"Daviv teb has tas, \u201cVaajntxwv kuas kuv tuaj ua ib qhov num, hab nwg kuas kuv tsi xob qha tej kws nwg khaiv kuv tuaj ua nuav rua leejtwg paub le. Kuv tub teem kuv cov tuabneeg rua ib qhov chaw kuas puab tuaj ntsib kuv lawm."},{"bible_id":"1726","chapter_code":"1SA.21","verse_code":"1SA.21.3","label":"3","content":"Koj puas muaj dlaabtsi noj? Thov muab tsib lub ncuav rua kuv lossis koj muab dlaabtsi los tau.\u201d"},{"bible_id":"1726","chapter_code":"1SA.21","verse_code":"1SA.21.4","label":"4","content":"Tug povthawj teb has tas, \u201cKuv tsi muaj tej ncuav kws noj tau le, tsuas muaj cov ncuav kws muab fij rua tug TSWV lawm xwb; yog koj cov tuabneeg tsi tau nrug quaspuj pw, mas kuv txhaj muab rua koj.\u201d"},{"bible_id":"1726","chapter_code":"1SA.21","verse_code":"1SA.21.5","label":"5","content":"Daviv teb has tas, \u201cQhov tseeb, puab yeej tsi nrug quaspuj pw le. Thaus kuv cov tuabneeg tawm moog ua num lawm, peb yeej caiv kuas peb yog tuabneeg huv; nub nua peb tuaj ua num, mas peb hajyam caiv zoo.\u201d"},{"bible_id":"1726","chapter_code":"1SA.21","verse_code":"1SA.21.6","label":"6","content":"Yog le ntawd, tug povthawj txhaj muab cov ncuav kws tub muab fij rua tug TSWV lawm rua Daviv, rua qhov nwg tsuas muaj cov ncuav kws tub muab fij rua Vaajtswv, hab tshem tawm sau lub rooj kws yuav muab cov ncuav tshab hloov lawm xwb."},{"bible_id":"1726","chapter_code":"1SA.21","verse_code":"1SA.21.7","label":"7","content":"(Nub ntawd Dau-es kws yog Xa-ules tug thawj tubkhai yug tsaj kws yog tuabneeg Edoos, tuaj nyob ntawd hab, rua qhov nwg tuaj cuag tug TSWV.)"},{"bible_id":"1726","chapter_code":"1SA.21","verse_code":"1SA.21.8","label":"8","content":"Daviv nug Ahimelej has tas, \u201cKoj puas muaj ib raab muv lossis ib raab ntaaj rua kuv? Kuv tsi coj muv lossis ntaaj tuaj le, rua qhov vaajntxwv khaiv kuas kuv ca le tuaj taamsim, kuv txhaj nqaa tsi tau tuaj.\u201d"},{"bible_id":"1726","chapter_code":"1SA.21","verse_code":"1SA.21.9","label":"9","content":"Ahimelej teb has tas, \u201cKuv muaj Nkauli-am kws yog tuabneeg Filitees tug kws koj tua tuag huv lub Haav Elas raab ntaaj kws muab ntaub qhwv tso rua tom qaab lub efaus. Yog koj xaav tau raab ntawd los coj raab ntawd moog, rua qhov tsi muaj dlua lwm raab lawm.\u201d Daviv teb has tas, \u201cTsi muaj dlua lwm raab ntaaj zoo tshaaj raab ntawd lawm, thov muab raab ntawd rua kuv.\u201d"},{"bible_id":"1726","chapter_code":"1SA.21","verse_code":"1SA.21.10","label":"10","content":"Yog le nub ntawd, Daviv txawm tsiv Xa-ules moog cuag Vaajntxwv Akhises kws kaav lub nroog Nkas lawm."},{"bible_id":"1726","chapter_code":"1SA.21","verse_code":"1SA.21.11","label":"11","content":"Vaajntxwv Akhises cov numtswv has rua Vaajntxwv Akhises has tas, \u201cTug nuav puas yog Daviv kws ua vaajntxwv kaav nwg lub tebchaws? Tug txivneej nuav yog tug kws cov quaspuj hu nkauj hab seev cev qhuas has tas, \u2018Xa-ules tua tuag quas txheeb leej, tabsis Daviv tua tuag quas vaam leej!\u2019 \u201d"},{"bible_id":"1726","chapter_code":"1SA.21","verse_code":"1SA.21.12","label":"12","content":"Daviv khaws tej lug ntawd rua nruab sab, hab ntshai Vaajntxwv Akhises kws kaav lub nroog Nkas kawg le."},{"bible_id":"1726","chapter_code":"1SA.21","verse_code":"1SA.21.13","label":"13","content":"Daviv ua txuj ua le tug tuabneeg vwm, thaus luas cheem nwg, nwg laam tau laam kes ntawm tej roojvaag nroog,  hab ua quavncaug nrug quas zig ntawm nwg tej fwjtxwv."},{"bible_id":"1726","chapter_code":"1SA.21","verse_code":"1SA.21.14","label":"14","content":"Yog le ntawd, Akhises has rua nwg cov tubkhai has tas, \u201cMej saib, nwg vwm lawm! Ua caag mej tseem coj nwg tuaj cuag kuv hab?"},{"bible_id":"1726","chapter_code":"1SA.21","verse_code":"1SA.21.15","label":"15","content":"Kuv tsi muaj tuabneeg vwm los caag? Ua caag mej tseem coj dlua ib tug tuabneeg vwm le nuav tuaj huv kuv tsev hab taabkaum kuv?\u201d"},{"bible_id":"1726","chapter_code":"1SA.22","verse_code":"1SA.22.1","label":"1","content":"Daviv tsiv huv lub nroog Nkas moog rua huv ib lub qhov tsua kws nyob ze ntawm lub nroog Adulas. Thaus nwg cov tijlaug hab nwg tsev tuabneeg nov has tas nwg nyob qhov ntawd, puab txawm tuaj nrug nwg nyob."},{"bible_id":"1726","chapter_code":"1SA.22","verse_code":"1SA.22.2","label":"2","content":"Cov tuabneeg kws raug luas tsimtxom, cov kws tshuav luas nqe, hab cov kws tsi txaus sab puavleej tuaj cuag nwg, taagnrho cov tuabneeg kws tuaj ntawd muaj plaub puas leej hab Daviv ua puab tug thawj."},{"bible_id":"1726","chapter_code":"1SA.22","verse_code":"1SA.22.3","label":"3","content":"Daviv tawm qhov ntawd moog rua huv lub nroog Mixepas nraag tebchaws Mau-am hab nwg has rua tug vaajntxwv kws kaav tebchaws Mau-am has tas, \u201cThov ca kuv nam kuv txiv lug nyob huv koj lub tebchaws moog txug nub kws kuv paub has tas Vaajtswv yuav ua dlaabtsi rua kuv tsaiv.\u201d"},{"bible_id":"1726","chapter_code":"1SA.22","verse_code":"1SA.22.4","label":"4","content":"Yog le ntawd, Daviv txhaj tso nwg nam nwg txiv rua tug vaajntxwv kws kaav tebchaws Mau-am. Hab obtug nrug vaajntxwv nyob moog txug nub kws Daviv tawm huv qhov tsua lug."},{"bible_id":"1726","chapter_code":"1SA.22","verse_code":"1SA.22.5","label":"5","content":"Nkas kws yog tug cev Vaajtswv lug, tuaj cuag Daviv hab has tas, \u201cKoj tsi xob nyob ntawm nuav lawm; taamsim nuav koj ca le tawm rov moog rua peg tebchaws Yudas.\u201d Yog le ntawd, Daviv txhaj tawm hab moog rua huv thaaj Haav Zoov Heles lawm."},{"bible_id":"1726","chapter_code":"1SA.22","verse_code":"1SA.22.6","label":"6","content":"Thaus Xa-ules nyob huv lub nroog Nkinpe-as, muaj ib nub nwg moog nyob huv qaab tsob ntoo tamalis sau ib lub ncov roob, nwg tuav rawv nwg raab muv ntawm teg hab taagnrho nwg cov numtswv sawv puagncig nwg. Txawm muaj tuabneeg lug qha rua Xa-ules has tas, puab pum Daviv hab Daviv cov tuabneeg."},{"bible_id":"1726","chapter_code":"1SA.22","verse_code":"1SA.22.7","label":"7","content":"Xa-ules txawm has rua nwg cov numtswv has tas, \u201cCov tuabneeg Npeenyamees, mej ca le noog kuv has! Mej xaav has tas Daviv yuav faib tej laj teb hab tej vaaj txiv maab rua mej hab tsaa mej ua nwg cov thawj tubrog nua los?"},{"bible_id":"1726","chapter_code":"1SA.22","verse_code":"1SA.22.8","label":"8","content":"Tub yog vim le ntawd, mej txhaj ntxeev sab rua kuv los! Mej cov ko tsi muaj ib tug qha rua kuv paub has tas, kuv tug tub moog koom nrug Daviv lawm. Mej cov ko tsi muaj ib tug txhawj txug kuv lossis qha rua kuv has tas, Daviv kws yog kuv ib tug tubrog, nrhav kev tua kuv, hab kuv tug tub los tseem cuab nwg zug kawg le.\u201d"},{"bible_id":"1726","chapter_code":"1SA.22","verse_code":"1SA.22.9","label":"9","content":"Dau-es kws yog tug thawj saib Xa-ules cov tubkhai kws yog tuabneeg Edoos teb has tas, \u201cKuv pum Daviv thaus nwg moog cuag Ahitus tug tub Ahimelej huv lub nroog Naus."},{"bible_id":"1726","chapter_code":"1SA.22","verse_code":"1SA.22.10","label":"10","content":"Ahimelej nug tug TSWV saib Daviv yuav ua le caag, nwg tseem ntim zaub mov hab muab Nkauli-am kws yog tuabneeg Filitees raab ntaaj rua Daviv lawm.\u201d"},{"bible_id":"1726","chapter_code":"1SA.22","verse_code":"1SA.22.11","label":"11","content":"Yog le ntawd, Vaajntxwv Xa-ules txhaj tso tuabneeg moog hu tug povthawj Ahimelej hab nwg cov kwvtij kws ua povthawj huv lub nroog Naus, puab txhaj tuaj cuag Xa-ules."},{"bible_id":"1726","chapter_code":"1SA.22","verse_code":"1SA.22.12","label":"12","content":"Xa-ules has rua Ahimelej has tas, \u201cAhimelej, koj ca le noog kuv has!\u201d Ahimelej teb has tas, \u201cVaajntxwv, kuv nyob ntawm nuav!\u201d"},{"bible_id":"1726","chapter_code":"1SA.22","verse_code":"1SA.22.13","label":"13","content":"Xa-ules nug Ahimelej has tas, \u201cVim le caag koj hab Daviv tuavhuv ntxeev sab rua kuv? Vim le caag koj muab zaub mov, muab ntaaj hab nug Vaajtswv rua nwg? Nwgnuav nwg tig tawmtsaam kuv hab nrhav kev yuav muab kuv tua!\u201d"},{"bible_id":"1726","chapter_code":"1SA.22","verse_code":"1SA.22.14","label":"14","content":"Ahimelej teb has tas, \u201cDaviv yog koj ib tug thawj tubrog kws sab ncaaj tshaaj le! Nwg yog koj tug vauv, hab yog tug thawj tubrog kws  nrug nraim koj, hab txhua tug huv koj lub loog fwm nwg heev."},{"bible_id":"1726","chapter_code":"1SA.22","verse_code":"1SA.22.15","label":"15","content":"Yog tag, kuv yeej tau nug Vaajtswv rua nwg, tabsis zag nuav tsi yog thawj zag.  Vaajntxwv, qhov kws koj has tas, kuv tuavhuv nrug Daviv ntxeev sab rua koj ntawd, koj tsi xob lam rua kuv lossis kuv tsev tuabneeg ib tug twg. Kuv yeej tsi paub txug tej xwm nuav le!\u201d"},{"bible_id":"1726","chapter_code":"1SA.22","verse_code":"1SA.22.16","label":"16","content":"Vaajntxwv has tas, \u201cAhimelej, koj hab koj cov kwvtij yeej yuav raug tua tuag taag le!\u201d"},{"bible_id":"1726","chapter_code":"1SA.22","verse_code":"1SA.22.17","label":"17","content":"Ces Xa-ules has rua cov tubrog kws sawv ze ntawd nwg has tas, \u201cCa le tua tug TSWV cov povthawj nuav! Puab tau koom sab nrug Daviv, hab tsi qha rua kuv paub has tas, Daviv tsiv lawm, txawm yog puab tub paub los puab tseem tsi qha.\u201d Tabsis cov tubrog tsi kaam tua tug TSWV cov povthawj le."},{"bible_id":"1726","chapter_code":"1SA.22","verse_code":"1SA.22.18","label":"18","content":"Yog le ntawd, Xa-ules txhaj has rua Dau-es has tas, \u201cKoj ca le muab cov povthawj ntawd tua!\u201d Dau-es txhaj muab cov povthawj tua tuag taag. Nub ntawd, nwg tua cov povthawj kws naav lub efaus tuag yim caum tsib leeg."},{"bible_id":"1726","chapter_code":"1SA.22","verse_code":"1SA.22.19","label":"19","content":"Xa-ules tseem muab cov tuabneeg huv lub nroog Naus kws yog cov povthawj lub nroog tua tuag taag, tsi has quaspuj txivneej, tej mivyuas tug hlub tug yau, tej nyuj, tej neeg luav hab tej yaaj huv tuabsi."},{"bible_id":"1726","chapter_code":"1SA.22","verse_code":"1SA.22.20","label":"20","content":"Tabsis Ahimelej cov tub ib tug kws hu ua Anpiyathas tsiv dlim hab moog koom nrug Daviv lawm."},{"bible_id":"1726","chapter_code":"1SA.22","verse_code":"1SA.22.21","label":"21","content":"Anpiyathas moog qha txhua yaam kws Xa-ules tua tug TSWV cov povthawj rua Daviv paub."},{"bible_id":"1726","chapter_code":"1SA.22","verse_code":"1SA.22.22","label":"22","content":"Daviv has rua Anpiyathas has tas, \u201cNub kws kuv pum Dau-es, kuv yeej paub lawm has tas, nwg yuav moog qha rua Xa-ules. Yog vim kuv  koj txiv tsev tuabneeg txhaj raug tua tuag taag."},{"bible_id":"1726","chapter_code":"1SA.22","verse_code":"1SA.22.23","label":"23","content":"Koj nrug kuv nyob hab tsi xob ntshai. Xa-ules yeej xaav muab koj hab kuv tua povtseg, tabsis koj ca le tso sab hab nrug kuv nyob ntawm nuav.\u201d"},{"bible_id":"1726","chapter_code":"1SA.23","verse_code":"1SA.23.1","label":"1","content":"Daviv nov has tas, cov Filitees tuaj tua lub nroog Kelas hab fuab cov pejxeem tej nplej tshab coj moog taag."},{"bible_id":"1726","chapter_code":"1SA.23","verse_code":"1SA.23.2","label":"2","content":"Yog le ntawd, Daviv txhaj nug tug TSWV has tas, \u201cPuas tsimnyog kuv moog tua cov Filitees?\u201d Tug TSWV teb has tas, \u201cKoj ca le moog tua cov Filitees hab cawm lub nroog Kelas.\u201d"},{"bible_id":"1726","chapter_code":"1SA.23","verse_code":"1SA.23.3","label":"3","content":"Tabsis Daviv cov tuabneeg has rua Daviv has tas, \u201cPeb nyob huv tebchaws Yudas nuav, peb tub ntshai txaus lawm, yog peb moog tua cov Filitees huv lub nroog Kelas, peb hajyam yuav ntshai heev.\u201d"},{"bible_id":"1726","chapter_code":"1SA.23","verse_code":"1SA.23.4","label":"4","content":"Daviv txhaj rov nug tug TSWV dlua, hab tug TSWV has rua Daviv has tas, \u201cKoj ca le moog tua lub nroog Kelas, kuv yuav pub kuas koj tua yeej cov Filitees.\u201d"},{"bible_id":"1726","chapter_code":"1SA.23","verse_code":"1SA.23.5","label":"5","content":"Yog le ntawd, Daviv hab nwg cov tuabneeg txhaj moog rua huv lub nroog Kelas hab tua cov Filitees tuag coob heev, hab txeeb tau puab tej tsaj txhu huv tuabsi. Yog le ntawd, Daviv txhaj cawm tau lub nroog Kelas."},{"bible_id":"1726","chapter_code":"1SA.23","verse_code":"1SA.23.6","label":"6","content":"Thaus Ahimelej tug tub Anpiyathas tsiv moog cuag Daviv huv lub nroog Kelas ntawd, nwg coj tau ib lub efaus moog hab."},{"bible_id":"1726","chapter_code":"1SA.23","verse_code":"1SA.23.7","label":"7","content":"Muaj tuabneeg qha rua Xa-ules has tas, Daviv moog rua huv lub nroog Kelas lawm, Xa-ules txawm has tas, \u201cVaajtswv tub muab Daviv cob rua kuv teg lawm. Daviv tau kev twg, rua qhov nwg moog rua huv lub nroog kws muaj ntsaa yeej hab muaj cov roojvaag thaiv lawm.\u201d"},{"bible_id":"1726","chapter_code":"1SA.23","verse_code":"1SA.23.8","label":"8","content":"Yog le ntawd, Xa-ules txawm txhij nwg cov tubrog moog tua lub nroog Kelas, puav Daviv hab nteg nwg cov tuabneeg."},{"bible_id":"1726","chapter_code":"1SA.23","verse_code":"1SA.23.9","label":"9","content":"Thaus Daviv nov has tas, Xa-ules npaaj yuav tuaj tua nwg, nwg has rua tug povthawj Anpiyathas has tas, \u201cCoj lub efaus lug ntawm nuav!\u201d"},{"bible_id":"1726","chapter_code":"1SA.23","verse_code":"1SA.23.10","label":"10","content":"Daviv has tas, \u201cTug TSWV kws yog cov Yixalayees tug Vaajtswv, kuv nov has tas, Xa-ules npaaj yuav tuaj rua huv lub nroog Kelas nuav, hab rhuav kuas lub nroog puamtsuaj taag vim kuv kws yog koj tug tubkhai."},{"bible_id":"1726","chapter_code":"1SA.23","verse_code":"1SA.23.11","label":"11","content":"\u201cCov pejxeem huv lub nroog Kelas nuav puas yuav muab kuv cob rua Xa-ules teg? Xa-ules puas yuav tuaj lawv le kuv nov ntawd tag? Tug TSWV kws yog cov Yixalayees tug Vaajtswv, thov koj teb kuv.\u201d Tug TSWV teb has tas, \u201cXa-ules yeej yuav tuaj xwb!\u201d"},{"bible_id":"1726","chapter_code":"1SA.23","verse_code":"1SA.23.12","label":"12","content":"Daviv rov nug dlua has tas, \u201cCov pejxeem huv lub nroog Kelas nuav puas yuav muab kuv hab kuv cov tuabneeg cob rua Xa-ules teg?\u201d Tug TSWV teb has tas, \u201cPuab yuav ua le ntawd ntaag.\u201d"},{"bible_id":"1726","chapter_code":"1SA.23","verse_code":"1SA.23.13","label":"13","content":"Yog le ntawd, Daviv hab nwg cov tuabneeg rau pua leej txhaj tsiv tawm huv lub nroog Kelas taamsim ntawd lawm. Thaus Xa-ules nov has tas, Daviv tsiv tawm huv lub nroog Kelas moog lawm, Xa-ules txawm tsi ua lawv le nwg tau npaaj sab tseg."},{"bible_id":"1726","chapter_code":"1SA.23","verse_code":"1SA.23.14","label":"14","content":"Daviv tsiv moog nkaum sau lub laaj roob mojsaab qhua kws ze lub taj mojsaab qhua Xifes. Xa-ules naj nub nrhav Daviv, tabsis Vaajtswv tsi muab Daviv cob rua Xa-ules teg."},{"bible_id":"1726","chapter_code":"1SA.23","verse_code":"1SA.23.15","label":"15","content":"Daviv pum Xa-ules tuaj nrhav Daviv Tua. Thaus Daviv tseem nyob ntawm Haules kws ze lub taj mojsaab qhua Xifes."},{"bible_id":"1726","chapter_code":"1SA.23","verse_code":"1SA.23.16","label":"16","content":"Yaunathaas tuaj cuag Daviv qhov ntawd hab txhawb Daviv zug has tas Vaajtswv yuav tsomkwm Daviv,"},{"bible_id":"1726","chapter_code":"1SA.23","verse_code":"1SA.23.17","label":"17","content":"hab has rua Daviv has tas, \u201cKoj tsi xob ntshai. Kuv txiv Xa-ules yeej tsi muaj cuabkaav ua tau le caag rua koj. Nwg paub has tas, koj yuav tau ua vaajntxwv kaav tebchaws Yixalayees hab kuv yuav tau ua tug yau ntawm koj.\u201d"},{"bible_id":"1726","chapter_code":"1SA.23","verse_code":"1SA.23.18","label":"18","content":"Obtug coglug ua phoojywg taabmeeg tug TSWV; Daviv tseem nyob huv Haules, tabsis Yaunathaas rov qaab moog tsev lawm."},{"bible_id":"1726","chapter_code":"1SA.23","verse_code":"1SA.23.19","label":"19","content":"Cov tuabneeg huv Xifes qee leej moog qha rua Xa-ules huv lub nroog Nkinpe-as has tas, \u201cDaviv tsiv moog nkaum huv Haules kws nyob sau lub roob Hakhilas, huv tebchaws Yudas saab qaabteb kws ua suabpuam lawm."},{"bible_id":"1726","chapter_code":"1SA.23","verse_code":"1SA.23.20","label":"20","content":"Vaajntxwv, yog koj xaav nteg nwg, koj ca le tuaj rua huv peb lub tebchaws hab peb yuav muab nwg cob rua koj teg.\u201d"},{"bible_id":"1726","chapter_code":"1SA.23","verse_code":"1SA.23.21","label":"21","content":"Xa-ules teb has tas, \u201cThov tug TSWV foom koob moov rua mej qhov kws mej ua zoo rua kuv."},{"bible_id":"1726","chapter_code":"1SA.23","verse_code":"1SA.23.22","label":"22","content":"Mej rov qaab moog saib ib zag ntxiv kuas paub tseeb has tas, nwg nyob qhov twg tag, hab leejtwg yog tug pum nwg. Kuv nov has tas nwg ntse heev."},{"bible_id":"1726","chapter_code":"1SA.23","verse_code":"1SA.23.23","label":"23","content":"Mej moog nrhav saib nwg nkaum qhov twg tag, hab maaj ceev nrooj rov tuaj qha rua kuv paub. Yog nwg tseem nyob qhov ntawd, kuv yuav nrug mej moog nrhav kuas tau nwg tua, txawm yog nrhav thoob tebchaws Yudas los kuv yuav moog.\u201d"},{"bible_id":"1726","chapter_code":"1SA.23","verse_code":"1SA.23.24","label":"24","content":"Yog le ntawd, puab txhaj ua Xa-ules ntej moog rua huv Xifes lawm. Daviv hab nwg cov tuabneeg nyob sau lub laaj roob mojsaab qhua Ma-oos ntawm lub haav qhuav huv tebchaws Yudas saab qaabteb kws ua suabpuam."},{"bible_id":"1726","chapter_code":"1SA.23","verse_code":"1SA.23.25","label":"25","content":"Xa-ules hab nwg cov tuabneeg txawm moog nrhav Daviv, tabsis Daviv nov le ntawd, nwg txhaj moog rua sau lub roob zeb kws nyob ntawm roob mojsaab qhua Ma-oos hab nyob sau. Thaus Xa-ules nov le ntawd, nwg txawm caum Daviv qaab moog."},{"bible_id":"1726","chapter_code":"1SA.23","verse_code":"1SA.23.26","label":"26","content":"Xa-ules hab nwg cov tuabneeg nyob ib saab roob, Daviv hab nwg cov tuabneeg nyob ib saab roob. Daviv hab nwg cov tuabneeg npaaj tsiv kuas dlim Xa-ules hab nwg cov tuabneeg kws tuaj ze yuav nteg puab."},{"bible_id":"1726","chapter_code":"1SA.23","verse_code":"1SA.23.27","label":"27","content":"Lub sijhawm ntawd, txawm muaj ib tug txivneej tuaj has rua Xa-ules has tas, \u201cKoj ca le rov qaab taamsim nuav, cov Filitees tub tuaj vij peb lub tebchaws taag lawm.\u201d"},{"bible_id":"1726","chapter_code":"1SA.23","verse_code":"1SA.23.28","label":"28","content":"Yog le ntawd, Xa-ules txhaj tseg tsi caum Daviv hab tig rov moog tua cov Filitees lawm. Vim le ntawd, txhaj muab qhov chaw ntawd hu ua lub Laaj Roob Sis Quas."},{"bible_id":"1726","chapter_code":"1SA.23","verse_code":"1SA.23.29","label":"29","content":"Daviv txawm tawm qhov ntawd hab moog nkaum rua huv cheebtsaam Enkedis lawm."},{"bible_id":"1726","chapter_code":"1SA.24","verse_code":"1SA.24.1","label":"1","content":"Thaus Xa-ules moog tua cov Filitees rov qaab lug, muaj tuabneeg qha rua nwg has tas, Daviv nyob tom roob mojsaab qhua kws ze ntawm Enkedis."},{"bible_id":"1726","chapter_code":"1SA.24","verse_code":"1SA.24.2","label":"2","content":"Xa-ules txawm xaiv cov tubrog Yixalayees kws txawj tua rog peb txheeb leej moog nrhav Daviv hab Daviv cov tuabneeg ntawm lub roob tsuas sai saab nubtuaj."},{"bible_id":"1726","chapter_code":"1SA.24","verse_code":"1SA.24.3","label":"3","content":"Xa-ules tuaj txug ntawm lub qhov tsua kws nyob ze cov nkuaj yaaj ntawm ntug kev, nwg txawm moog tawm rooj huv lub qhov tsua ntawd. Lub qhov tsua ntawd tub yog lub kws Daviv hab nwg cov tuabneeg nkaum huv ntaag."},{"bible_id":"1726","chapter_code":"1SA.24","verse_code":"1SA.24.4","label":"4","content":"Daviv cov tuabneeg has rua Daviv has tas, \u201cZag nuav yog sijhawm zoo rua koj lawm, lawv le tug TSWV has rua koj tas, nwg yuav muab koj tug yeebncuab cob rua koj teg, koj xaav ua le caag rua nwg los tau!\u201d Daviv txawm nyaag moog txav Xa-ules lub tw tsho ntev ib qho nqaa moog lawm los Xa-ules tub tsi nov le."},{"bible_id":"1726","chapter_code":"1SA.24","verse_code":"1SA.24.5","label":"5","content":"Tom qaab ntawd, Daviv nyuaj sab heev, rua qhov kws nwg txav Xa-ules lub tw tsho,"},{"bible_id":"1726","chapter_code":"1SA.24","verse_code":"1SA.24.6","label":"6","content":"Daviv has rua nwg cov tuabneeg has tas, \u201cThov tug TSWV tsi xob pub kuv ua tej yaam tsi zoo rua kuv tug vaajntxwv kws tug TSWV xaiv. Tsi tsimnyog kuv ua ib qho phem rua nwg le, rua qhov yog tug TSWV tsaa nwg ua vaajntxwv.\u201d"},{"bible_id":"1726","chapter_code":"1SA.24","verse_code":"1SA.24.7","label":"7","content":"Yog le ntawd, Daviv txhaj tsi pub nwg cov tuabneeg muab Xa-ules tua povtseg. Xa-ules txawm sawv tseeg tawm huv qhov tsua moog lawm."},{"bible_id":"1726","chapter_code":"1SA.24","verse_code":"1SA.24.8","label":"8","content":"Daviv lawv lag qaab moog hu Xa-ules has tas, \u201cVaajntxwv!\u201d Xa-ules tig hlo saib tuaj, Daviv txhus caug ndlua nyo ntshis ua ntsejmuag ti nkaus huv aav hawm"},{"bible_id":"1726","chapter_code":"1SA.24","verse_code":"1SA.24.9","label":"9","content":"hab has tas, \u201cUa caag koj noog luas tej lug kws has tas, kuv soj nraim yuav tua koj?"},{"bible_id":"1726","chapter_code":"1SA.24","verse_code":"1SA.24.10","label":"10","content":"Kuv qha rua koj paub has tas, nub nua tug TSWV tub muab koj cob rua kuv huv lub qhov tsua nuav lawm. Kuv cov tuabneeg kuas kuv muab koj tua povtseg, tabsis vim kuv fwm koj, kuv txhaj tsi ua phem rua koj, rua qhov koj yog tug kws tug TSWV tsaa ua vaajntxwv."},{"bible_id":"1726","chapter_code":"1SA.24","verse_code":"1SA.24.11","label":"11","content":"Txiv, koj saib, kuv tub txav tau koj lub tw tsho nyob ntawm kuv teg nuav! Yog kuv xaav tua koj, ces kuv tub tua tau koj lawm, tabsis kuv tsuas txav koj lub tw tsho xwb. Qhov nuav qha rua koj paub has tas, kuv tsi tau ntxeev sab lossis ua phem rua koj le. Txawm yog kuv tsi tau ua txhum rua koj los koj pheej caum kuv tua."},{"bible_id":"1726","chapter_code":"1SA.24","verse_code":"1SA.24.12","label":"12","content":"Thov tug TSWV txav txim rua wb saib leejtwg yog tug ua txhum! Thov tug TSWV rau txim rua koj, vim koj ua phem rua kuv, rua qhov kuv tsi tau ua phem rua koj le."},{"bible_id":"1726","chapter_code":"1SA.24","verse_code":"1SA.24.13","label":"13","content":"Nyaj koj yeej paub tej lug kws cov laug ibtxwm has tas, \u2018Tsuas yog tug tuabneeg sab phem txhaj ua phem xwb.\u2019 Yog le ntawd, kuv yuav tsi ua phem rua koj."},{"bible_id":"1726","chapter_code":"1SA.24","verse_code":"1SA.24.14","label":"14","content":"Cov Yixalayees tug vaajntxwv, koj moog tawmtsaam leejtwg? Koj moog caum leejtwg? Koj caum tug dlev kws tuag lawm los? Koj caum dlev mub los?"},{"bible_id":"1726","chapter_code":"1SA.24","verse_code":"1SA.24.15","label":"15","content":"Thov tug TSWV tshuaj saib yog koj lossis yog kuv ua txhum. Thov tug TSWV tsaa muag saib zaaj nuav, hab tuaj kuv tog paab kuas kuv dlim ntawm koj txhais teg.\u201d"},{"bible_id":"1726","chapter_code":"1SA.24","verse_code":"1SA.24.16","label":"16","content":"Thaus kws Daviv has le ntawd taag, Xa-ules teb has tas, \u201cKuv tug tub, koj yog Daviv ntaag los?\u201d Ces Xa-ules txawm quaj."},{"bible_id":"1726","chapter_code":"1SA.24","verse_code":"1SA.24.17","label":"17","content":"Xa-ules has rua Daviv has tas, \u201cKoj has yog lawm! Kuv tau ua txhum tag. Txawm yog kuv tau ua phem rua koj los koj tseem ua zoo rua kuv."},{"bible_id":"1726","chapter_code":"1SA.24","verse_code":"1SA.24.18","label":"18","content":"Nub nua koj ua rua suavdlawg pum has tas, koj ua zoo kawg nkaus rua kuv. Txawm yog tug TSWV muab kuv cob rua koj teg lawm los koj tseem tsi tua kuv povtseg."},{"bible_id":"1726","chapter_code":"1SA.24","verse_code":"1SA.24.19","label":"19","content":"Puas muaj leejtwg nteg tau nwg tug yeebncuab, hab ca le muab tso moog tsi muab tua povtseg? Thov tug TSWV foom koob moov rua koj, pauj tej kws koj tau ua zoo rua kuv nub nua."},{"bible_id":"1726","chapter_code":"1SA.24","verse_code":"1SA.24.20","label":"20","content":"Nwgnuav kuv paub has tas, koj yuav tau ua cov Yixalayees tug vaajntxwv hab kaav lub tebchaws kuas vaammeej moog lawm yaav tom ntej."},{"bible_id":"1726","chapter_code":"1SA.24","verse_code":"1SA.24.21","label":"21","content":"Thov koj tuav tug TSWV lub npe coglug rua kuv has tas, koj yuav tsi tua kuv cov xeebntxwv povtseg, kuas kuv lub npe hab kuv tsev tuabneeg lub npe txhaj yuav tsi pluj moog.\u201d"},{"bible_id":"1726","chapter_code":"1SA.24","verse_code":"1SA.24.22","label":"22","content":"Daviv coglug has tas, nwg yuav ua le ntawd. Xa-ules txawm rov qaab moog tsev, Daviv hab nwg cov tuabneeg txhaj rov lug rua ntawm qhov chaw kws puab nkaum lawm."},{"bible_id":"1726","chapter_code":"1SA.25","verse_code":"1SA.25.1","label":"1","content":"Xamuyees tuag, cov Yixalayees tuaj paam nwg hab muab nwg log rua huv nwg lub tsev huv lub nroog Lamas. Tom qaab ntawd, Daviv txawm moog rua nraag taj mojsaab qhua Palaas."},{"bible_id":"1726","chapter_code":"1SA.25","verse_code":"1SA.25.2+1SA.25.3","label":"2-3","content":"Muaj ib tug txivneej hu ua Nanpaas, nwg yog Kalej cuab kwvtij kws nyob huv lub nroog Ma-oos, hab nwg muaj ib thaaj teb nyob ze ntawm lub nroog Kalemees. Nwg yog tuabneeg npluanuj, nwg muaj peb txheeb tug yaaj, hab ib txheeb tug tshis. Anpinkayis kws yog Nanpaas tug quaspuj ntse hab zoo nkauj heev, tabsis Nanpaas yog ib tug tuabneeg tsiv ncauj tsiv lug heev. Nanpaas taabtom txav plaub yaaj huv lub nroog Kalemees,"},{"bible_id":"1726","chapter_code":"1SA.25","verse_code":"1SA.25.4","label":"4","content":"Daviv nyob nraag taj mojsaab qhua, nwg nov has tas Nanpaas taabtom txav plaub yaaj,"},{"bible_id":"1726","chapter_code":"1SA.25","verse_code":"1SA.25.5","label":"5","content":"Yog le ntawd, Daviv txhaj khaiv kaum leej tub hluas moog rua huv lub nroog Kalemees, kuas moog nrhav Nanpaas hab has lug noj qaab nyob zoo rua nwg."},{"bible_id":"1726","chapter_code":"1SA.25","verse_code":"1SA.25.6","label":"6","content":"Daviv kuas puab moog has rua Nanpaas has tas, \u201cKuv tug phoojywg, thov kuas koj ntsib kev kaaj sab lug! Thov kuas koj hab koj tsev tuabneeg tau txais kev noj qaab nyob zoo, hab txhua yaam kws koj ua kuas vaammeej!"},{"bible_id":"1726","chapter_code":"1SA.25","verse_code":"1SA.25.7","label":"7","content":"Kuv nov has tas, koj taabtom txav plaub yaaj. Kuv qha rua koj has tas, thaus koj cov tub yug yaaj tuaj nrug peb nyob, peb tsi tau ua phem le caag rua puab. Thaus puab nyob huv lub nroog Kalemees los tsi muaj leejtwg nyag puab ib yaam dlaabtsi le."},{"bible_id":"1726","chapter_code":"1SA.25","verse_code":"1SA.25.8","label":"8","content":"Koj ca le nug koj cov tuabneeg, puab yeej yuav qha rua koj paub. Kuv thov koj ua zoo rua kuv cov tuabneeg, rua qhov peb tuaj rua nub kws suavdlawg taabtom ua rooj noj haus. Thov koj muab tej yaam kws koj yuav muab tau rua peb cov kws yog koj tubkhai hab Daviv kws yog koj tug phoojywg zoo.\u201d"},{"bible_id":"1726","chapter_code":"1SA.25","verse_code":"1SA.25.9","label":"9","content":"Thaus Daviv cov tuabneeg coj Daviv cov lug tuaj has rua Nanpaas taag, puab txawm nyob tog,"},{"bible_id":"1726","chapter_code":"1SA.25","verse_code":"1SA.25.10","label":"10","content":"Nanpaas teb has tas, \u201cDaviv yog leejtwg? Yexais tug tub yog leejtwg? Kuv tsi paub nwg. Ntu nuav cov tubkhai coob leej tau tsiv tawm ntawm puab tug tswv moog lawm."},{"bible_id":"1726","chapter_code":"1SA.25","verse_code":"1SA.25.11","label":"11","content":"Puas tsimnyog kuv muab kuv tej ncuav, tej dlej hab tej nqaj kws kuv npaaj rua kuv cov tuabneeg txav plaub yaaj noj pub rua cov tuabneeg kws kuv tsi paub has tas yog leejtwg hab nyob qhov twg tuaj?\u201d"},{"bible_id":"1726","chapter_code":"1SA.25","verse_code":"1SA.25.12","label":"12","content":"Daviv cov tuabneeg txawm rov lug hab pav txhua yaam kws Nanpaas has ntawd rua Daviv noog."},{"bible_id":"1726","chapter_code":"1SA.25","verse_code":"1SA.25.13","label":"13","content":"Daviv txawm has rua nwg cov tuabneeg has tas, \u201cMej txhua tug ca le muab ntaaj lug ris ntawm dluav.\u201d Puab txhua tug txawm ua le Daviv has. Daviv los kuj muab ntaaj lug ris rua ntawm dluav hab. Nwg coj kwvlaam le plaub puas leej nrug nwg moog, tseg ob puas leej nyob zuv puab tej khoom xwb."},{"bible_id":"1726","chapter_code":"1SA.25","verse_code":"1SA.25.14","label":"14","content":"Nanpaas cov tubkhai ib tug moog qha rua Anpinkayis kws yog Nanpaas tug quaspuj has tas, \u201cDaviv tso tuabneeg nraag taj mojsaab qhua tuaj cuag Nanpaas kws yog peb tug tswv, tabsis nwg has lug saib tsi taug puab le."},{"bible_id":"1726","chapter_code":"1SA.25","verse_code":"1SA.25.15","label":"15","content":"Puab cov ntawd ibtxwm nrug peb sis raug zoo; puab yeej tsi tau ua phem rua peb, hab thaus peb nrug puab nyob tom tshaav yug tsaj los peb tej khoom yeej tsi pluj ib yaam le."},{"bible_id":"1726","chapter_code":"1SA.25","verse_code":"1SA.25.16","label":"16","content":"Puab tiv thaiv peb taag nub taag mo, lub sijhawm kws peb saib peb tej tsaj ntawd."},{"bible_id":"1726","chapter_code":"1SA.25","verse_code":"1SA.25.17","label":"17","content":"Koj sim xaav saib yuav ua le caag; rua qhov tej nuav yuav ua kev puamtsuaj rua peb tug tswv hab nwg tsev tuabneeg. Peb tug tswv yog ib tug tuabneeg kws tsi zoo has lug, nwg tsi noog leejtwg has le.\u201d"},{"bible_id":"1726","chapter_code":"1SA.25","verse_code":"1SA.25.18","label":"18","content":"Anpinkayis txawm ua kawgkag tau ob puas lub ncuav, Ntim tau ob naab cawv txiv maab, muab tsib tug yaaj tua ci, muab ob thoob ntsab kib, ib puas pob txiv maab qhuav hab ob puas lub txiv ncuav pas qhuav nog rua neeg luav thauj."},{"bible_id":"1726","chapter_code":"1SA.25","verse_code":"1SA.25.19","label":"19","content":"Anpinkayis has rua cov tubkhai has tas, \u201cMej ca le ua ntej moog, kuv yuav lawv mej qaab tuaj.\u201d Tabsis nwg tsi qha rua nwg tug quasyawg le."},{"bible_id":"1726","chapter_code":"1SA.25","verse_code":"1SA.25.20","label":"20","content":"Thaus Anpinkayis taabtom caij neeg luav moog lawv zaaj ntaav zaag kws puag lub laaj roob, nwg txawm ntsib Daviv hab Daviv cov tuabneeg tuaj txug ntawd."},{"bible_id":"1726","chapter_code":"1SA.25","verse_code":"1SA.25.21","label":"21","content":"Daviv taabtom xaav has tas, \u201cKuv tub paab tiv thaiv tej kws yog tug tuabneeg nuav tug tom taj mojsaab qhua, nwg txhaj tsi muaj ib yaam dlaabtsi pluj le, ua caag nwg tseem tsi ncu kuv txaj ntsig le? Nwg txawm muab kev phem pauj kuv txujkev ua zoo xwb!"},{"bible_id":"1726","chapter_code":"1SA.25","verse_code":"1SA.25.22","label":"22","content":"Yog kuv tseem tseg cov tuabneeg ntawd ib tug ca txug pigkig kaaj ntug, thov tug TSWV tua kuv  povtseg.\u201d"},{"bible_id":"1726","chapter_code":"1SA.25","verse_code":"1SA.25.23","label":"23","content":"Thaus Anpinkayis pum dlheev Daviv, nwg txawm nqeg kag sau tug neeg luav lug txhus caug ndlua pe Daviv ua ntsejmuag ti nkaus huv aav"},{"bible_id":"1726","chapter_code":"1SA.25","verse_code":"1SA.25.24","label":"24","content":"rua ntawm Daviv kutaw thov has tas, \u201cKuv tug tswv, thov koj noog kuv has, hab thov ca kuv tuab leeg ris qhov kev txhum ntawd xwb!"},{"bible_id":"1726","chapter_code":"1SA.25","verse_code":"1SA.25.25","label":"25","content":"Tug tswv, thov koj tsi xob quavntsej Nanpaas kws yog tug tuabneeg tsi zoo has lug ntawd. Nwg lub npe Nanpaas txhais has tas, ruag!  Mas nwg yeej ruag le ntawd tag; tabsis tug tswv, thaus koj khaiv koj cov tubkhai tuaj, kuv tsi nyob ntawd."},{"bible_id":"1726","chapter_code":"1SA.25","verse_code":"1SA.25.26","label":"26","content":"Tug TSWV tub tsi pub koj ua pauj hab tua koj cov yeebncuab, kuv txhaj tuav tug TSWV kws muaj sa nyob lub npe coglug rua koj has tas, koj cov yeebncuab hab txhua tug kws xaav ua phem rua koj, yuav raug txim ib yaam le Nanpaas."},{"bible_id":"1726","chapter_code":"1SA.25","verse_code":"1SA.25.27","label":"27","content":"Tug tswv, thov koj txais tej kws kuv coj tuaj rua koj hab muab rua koj cov tuabneeg."},{"bible_id":"1726","chapter_code":"1SA.25","verse_code":"1SA.25.28","label":"28","content":"Tug tswv, thov zaam txim rua tej kws kuv tau ua txhum lawm! Tug TSWV yuav tsaa koj ua vaajntxwv, hab koj cov xeebntxwv los yuav tau ua vaajntxwv. Qhov kws koj ua rog, yog koj ua tug TSWV teg num. Thaus koj tseem ua neej nyob nuav, koj yuav tsi ua ib qho phem le."},{"bible_id":"1726","chapter_code":"1SA.25","verse_code":"1SA.25.29","label":"29","content":"Txawm yog muaj tuabneeg pheej caum koj tua povtseg los tug TSWV kws yog koj tug Vaajtswv yuav tsomkwm koj ib yaam le tug tuabneeg kws zuv nwg cov nyaj. Tabsis tug TSWV yuav muab koj cov yeebncuab laim povtseg ib yaam le luas muab lub pobzeb tso rua ntawm txuj zeg hlua laim ntaag."},{"bible_id":"1726","chapter_code":"1SA.25","verse_code":"1SA.25.30","label":"30","content":"Thaus tug TSWV ua txhua yaam zoo rua koj lawv le nwg tau coglug tseg rua koj hab tsaa koj ua vaajntxwv kaav tebchaws Yixalayees lawm,"},{"bible_id":"1726","chapter_code":"1SA.25","verse_code":"1SA.25.31","label":"31","content":"mas kuv tug tswv yuav tsi ntxhuv sab, rua qhov koj tsi tau ua phem pauj phem lossis tsi tau ua rua luas nqaj ndluag ntshaav nrug. Thaus tug TSWV ua zoo rua koj kws yog kuv tug tswv lawm, thov koj ncu txug kuv hab.\u201d"},{"bible_id":"1726","chapter_code":"1SA.25","verse_code":"1SA.25.32","label":"32","content":"Daviv has rua Anpinkayis has tas, \u201cUa tug TSWV kws yog cov Yixalayees tug Vaajtswv tsaug kws nub nua nwg khaiv koj tuaj ntsib kuv."},{"bible_id":"1726","chapter_code":"1SA.25","verse_code":"1SA.25.33","label":"33","content":"Ua Vaajtswv tsaug kws koj yog ib tug txawj xaav, hab tej kws koj cheem kuas nub nua kuv tsi xob ua phem pauj phem hab tua tuabneeg."},{"bible_id":"1726","chapter_code":"1SA.25","verse_code":"1SA.25.34","label":"34","content":"Tug TSWV tsi pub kuv ua phem rua koj. Kuv tub tuav cov Yixalayees tug Vaajtswv kws muaj sa nyob lub npe coglug lawm, yog nub nua koj tsi tuaj ntsib kuv, ces pigkig kaaj ntug Nanpaas tsev tuabneeg yuav tsi muaj ib tug seem le!\u201d"},{"bible_id":"1726","chapter_code":"1SA.25","verse_code":"1SA.25.35","label":"35","content":"Daviv txais tej kws Anpinkayis coj tuaj rua nwg ntawd hab has rua Anpinkayis has tas, \u201cKoj ca le rov moog tsev hab tsi xob txhawj, kuv yuav ua lawv le koj tej lug thov.\u201d"},{"bible_id":"1726","chapter_code":"1SA.25","verse_code":"1SA.25.36","label":"36","content":"Thaus Anpinkayis rov lug rua ntawm Nanpaas, Nanpaas taabtom noj ib rooj mov luj huv tsev cuag le npaaj rua vaajntxwv noj. Nanpaas taabtom qaug cawv hab zoo sab heev, yog le ntawd, Anpinkayis txhaj tsi qha ib yaam dlaabtsi rua nwg moog txug thaus taagkig kaaj ntug."},{"bible_id":"1726","chapter_code":"1SA.25","verse_code":"1SA.25.37","label":"37","content":"Taagkig sawv ntxuv thaus Nanpaas zoo cawv lawm, Anpinkayis txawm pav txhua yaam qha rua Nanpaas noog, ces Nanpaas tej hlaab ntshaav sau taubhau txhaws ua rua nwg lub cev tuag taag."},{"bible_id":"1726","chapter_code":"1SA.25","verse_code":"1SA.25.38","label":"38","content":"Tau kwvlaam le kaum nub tom qaab, tug TSWV muab Nanpaas tua tuag lawm."},{"bible_id":"1726","chapter_code":"1SA.25","verse_code":"1SA.25.39","label":"39","content":"Thaus Daviv nov has tas Nanpaas tuag lawm, nwg has tas, \u201cUa tug TSWV tsaug kws nwg tau ua pauj qhov kws Nanpaas ua saib tsi taug kuv hab qhov kws tug TSWV tsi pub kuv kws yog nwg tug tubkhai ua phem. Tug TSWV rau txim rua Nanpaas vim tej kev phem kws nwg ua.\u201d Ces Daviv txawm tso tuabneeg moog coj Anpinkayis lug ua Daviv quaspuj."},{"bible_id":"1726","chapter_code":"1SA.25","verse_code":"1SA.25.40","label":"40","content":"Thaus Daviv cov tubkhai moog txug ntawm Anpinkayis tsev huv lub nroog Kalemees, puab has rua Anpinkayis has tas, \u201cDaviv kuas peb tuaj coj koj moog ua nwg quaspuj.\u201d"},{"bible_id":"1726","chapter_code":"1SA.25","verse_code":"1SA.25.41","label":"41","content":"Anpinkayis txhus caug ndlua pe ua ntsejmuag ti nkaus huv aav hab has tas, \u201cKuv yog nwg tug qhev, kuv yuav ntxuav nwg cov tubkhai tej kutaw.\u201d"},{"bible_id":"1726","chapter_code":"1SA.25","verse_code":"1SA.25.42","label":"42","content":"Anpinkayis txawm sawv tseeg moog caij nwg tug neeg luav nrug Daviv cov tubkhai moog ua Daviv quaspuj, hab coj nwg tsib tug ntxhais qhev nrug nwg moog."},{"bible_id":"1726","chapter_code":"1SA.25","verse_code":"1SA.25.43","label":"43","content":"Daviv tub yuav Ahinau-as huv lub nroog Yexelees ua quaspuj lawm, nwgnuav Daviv maam yuav Anpinkayis hab."},{"bible_id":"1726","chapter_code":"1SA.25","verse_code":"1SA.25.44","label":"44","content":"Thaus ntawd, Xa-ules muab nwg tug ntxhais Mikhas kws yog Daviv quaspuj rua Laises tug tub Patis kws nyob huv lub nroog Nkalimes yuav lawm."},{"bible_id":"1726","chapter_code":"1SA.26","verse_code":"1SA.26.1","label":"1","content":"Muaj tuabneeg huv lub nroog Xifes tuaj cuag Xa-ules huv lub nroog Nkinpe-as hab qha rua Xa-ules has tas, \u201cDaviv nkaum sau lub Roob Hakhilas ntawm ntug taj mojsaab qhua huv tebchaws Yudas.\u201d"},{"bible_id":"1726","chapter_code":"1SA.26","verse_code":"1SA.26.2","label":"2","content":"Taamsim ntawd, Xa-ules txawm coj peb txheeb leej tubrog Yixalayees kws nwg xaiv tseg lawm, moog nrhav Daviv ntawm taj mojsaab qhua Xifes,"},{"bible_id":"1726","chapter_code":"1SA.26","verse_code":"1SA.26.3","label":"3","content":"Xa-ules moog tsuam chaw su rua ntawm ntug kev sau lub Roob Hakhilas. Thaus Daviv tseem nyob huv taj mojsaab qhua, nwg tub paub lawm has tas, Xa-ules tuaj nrhav nwg."},{"bible_id":"1726","chapter_code":"1SA.26","verse_code":"1SA.26.4","label":"4","content":"Daviv txhaj tso tuabneeg moog soj hab pum Xa-ules tuaj nyob sau lawm tag,"},{"bible_id":"1726","chapter_code":"1SA.26","verse_code":"1SA.26.5","label":"5","content":"Taamsim ntawd, Daviv txawm moog pum Xa-ules hab Neles tug tub Aneles kws yog Xa-ules tug thawj tubrog lub chaw pw ntawm qhov ntawd tag. Xa-ules lub chaw pw nyob huv plawv, hab Xa-ules cov tubrog tej chaw pw nyob puagncig nwg."},{"bible_id":"1726","chapter_code":"1SA.26","verse_code":"1SA.26.6","label":"6","content":"Daviv nug Ahimelej kws yog tuabneeg Hitis, hab Anpisais kws yog Yau-as tug kwv has tas, \u201cMeb leejtwg kaam nrug kuv moog rua huv Xa-ules lub chaw?\u201d Anpisais teb has tas, \u201cKuv nrug koj moog.\u201d (Yau-as hab Anpisais obtug nam hu ua Xeluyas.)"},{"bible_id":"1726","chapter_code":"1SA.26","verse_code":"1SA.26.7","label":"7","content":"Yog le mo ntawd, Daviv hab Anpisais txawm moog rua huv Xa-ules lub chaw, hab pum Xa-ules pw tsaug zug huv plawv, nwg muab nwg raab muv txhus rua huv aav ze ntawm nwg taubhau. Aneles hab cov tubrog pw tsaug zug pawg lug puagncig Xa-ules."},{"bible_id":"1726","chapter_code":"1SA.26","verse_code":"1SA.26.8","label":"8","content":"Anpisais has rua Daviv has tas, \u201cMo nuav Vaajtswv tub muab koj tug yeebncuab cob rua koj teg lawm, thov ca kuv muab nwg raab muv rov nkaug nwg kuas tshaab plawg rua huv aav, tsi taag yuav loos ntxiv le lawm.\u201d"},{"bible_id":"1726","chapter_code":"1SA.26","verse_code":"1SA.26.9","label":"9","content":"Tabsis Daviv has tas, \u201cKoj tsi xob tua nwg! Tug TSWV yuav rau txim rua tug tuabneeg kws tua tug vaajntxwv kws tug TSWV tsaa.\u201d"},{"bible_id":"1726","chapter_code":"1SA.26","verse_code":"1SA.26.10","label":"10","content":"Daviv has ntxiv tas, \u201cKuv paub has tas, tug TSWV kws muaj sa nyob, nwg yeej yuav muab Xa-ules tua povtseg, tsi has nwg yuav tuag rua huv tshaav rog lossis tuag le caag los yeej yog tug TSWV tua."},{"bible_id":"1726","chapter_code":"1SA.26","verse_code":"1SA.26.11","label":"11","content":"Thov tug TSWV paab kuas kuv tsi xob ua phem rua tug kws tug TSWV tsaa ua vaajntxwv lawm! Ca le muab nwg raab muv hab nwg lub taub dlej nqaa moog xwb.\u201d"},{"bible_id":"1726","chapter_code":"1SA.26","verse_code":"1SA.26.12","label":"12","content":"Yog le ntawd, Daviv txawm muab raab muv hab lub taub dlej kws nyob ze ntawm Xa-ules taubhau ib saab, ces Daviv hab Anpisais txawm coj tsiv moog lawm. Tsi muaj leejtwg pum lossis paub tej xwm nuav lossis tsi muaj leejtwg tsim le, puab puavleej tsaug zug ntsag tu, rua qhov tug TSWV ua rua puab tsaug zug heev."},{"bible_id":"1726","chapter_code":"1SA.26","verse_code":"1SA.26.13","label":"13","content":"Daviv hlaa haav moog rua saab tim u, moog sawv sau lub pov roob kws nyob nrug dleb tsawv,"},{"bible_id":"1726","chapter_code":"1SA.26","verse_code":"1SA.26.14","label":"14","content":"hab qw rua Xa-ules cov tubrog hab Aneles has tas, \u201cAneles, koj Puas nov?\u201d Aneles teb has tas, \u201cKoj yog leejtwg? Koj tsaa vaajntxwv ua dlaabtsi?\u201d"},{"bible_id":"1726","chapter_code":"1SA.26","verse_code":"1SA.26.15","label":"15","content":"Daviv teb has tas, \u201cAneles, koj tsi yog ib tug tuabneeg tseemceeb huv cov Yixalayees los? Ua caag koj tsi zuv koj tug vaajntxwv zoo? Nyavnyuas muaj ob tug tuabneeg nkaag lug rua huv mej lub chaw pw yuav tua mej tug vaajntxwv."},{"bible_id":"1726","chapter_code":"1SA.26","verse_code":"1SA.26.16","label":"16","content":"Aneles, yog ua num le ko xwb, tsi taag ua los tau! Kuv coglug rua tug TSWV kws muaj sa nyob has tas, tsimnyog muab koj hab koj cov tuabneeg tua povtseg huv tuabsi, rua qhov mej tsi zuv mej tug vaajntxwv kws tug TSWV tsaa. Mej saib! Vaajntxwv raab muv hab lub taub dlej kws nyob ntawm nwg taubhau ib saab dlua qhov twg lawm?\u201d"},{"bible_id":"1726","chapter_code":"1SA.26","verse_code":"1SA.26.17","label":"17","content":"Xa-ules paub Daviv lub suab, nwg txhaj nug has tas, \u201cTub Daviv, yog koj los?\u201d Daviv teb has tas, \u201cVaajntxwv, yog kuv los mas.\u201d"},{"bible_id":"1726","chapter_code":"1SA.26","verse_code":"1SA.26.18","label":"18","content":"Daviv has ntxiv tas, \u201cKuv tug tswv, ua le caag koj pheej caum koj tug tubkhai tua? Kuv tau ua le caag? Kuv tau ua txhum dlaabtsi?"},{"bible_id":"1726","chapter_code":"1SA.26","verse_code":"1SA.26.19","label":"19","content":"Vaajntxwv, thov koj noog kuv has. Yog tug TSWV kuas koj tawmtsaam kuv, thov tug TSWV hloov sab txais yuav tej kws kuv muab fij rua nwg; tabsis yog tuabneeg kuas koj ua yeebncuab rua kuv, thov tug TSWV foom tsi zoo rua puab. Rua qhov puab tau ntab kuv tawm huv tug TSWV tsaav tuabneeg lub tebchaws moog nyob rua lwm lub tebchaws kws kuv yuav tau pe luas tej vaajtswv."},{"bible_id":"1726","chapter_code":"1SA.26","verse_code":"1SA.26.20","label":"20","content":"Thov tsi xob ca luas tua kuv rua huv lwm tsaav tuabneeg lub tebchaws kws nyob dleb ntawm tug TSWV. Vim le caag cov Yixalayees tug vaajntxwv tuaj caum tua kuv kws zoo le tug dlev mub xwb? Ua caag nwg caum kuv tua ib yaam le caum noog tua?\u201d"},{"bible_id":"1726","chapter_code":"1SA.26","verse_code":"1SA.26.21","label":"21","content":"Xa-ules teb has tas, \u201cTub Daviv, kuv tau ua txhum lawm! Koj ca le rov qaab lug, kuv yuav tsi ua phem rua koj lawm, rua qhov mo nuav koj tau tseg kuv txujsa. Kuv ruag heev hab ua phem kawg le!\u201d"},{"bible_id":"1726","chapter_code":"1SA.26","verse_code":"1SA.26.22","label":"22","content":"Daviv teb has tas, \u201cVaajntxwv, koj raab muv nyob ntawm nuav, kuas koj cov tuabneeg ib tug tuaj nqaa moog."},{"bible_id":"1726","chapter_code":"1SA.26","verse_code":"1SA.26.23","label":"23","content":"Tug TSWV yeej muab nqe zug rua tug kws muab sab npuab nwg hab ua ncaaj nceeg. Nub nua tug TSWV tub muab koj cob rua kuv teg lawm, tabsis kuv tsi ua phem rua koj, tug kws yog tug TSWV tsaa ua vaajntxwv."},{"bible_id":"1726","chapter_code":"1SA.26","verse_code":"1SA.26.24","label":"24","content":"Nub nua kuv tseg koj txujsa le caag, thov tug TSWV ua ib yaam le ntawd rua kuv, hab paab kuas kuv dlim ntawm tej kev txomnyem ntxhuv sab nuav.\u201d"},{"bible_id":"1726","chapter_code":"1SA.26","verse_code":"1SA.26.25","label":"25","content":"Xa-ules has rua Daviv has tas, \u201cMivtub, thov Vaajtswv foom koob moov rua koj, kuas txhua yaam kws koj ua yuav vaammeej!\u201d Yog le ntawd, Daviv txawm ncaim moog hab Xa-ules rov qaab lug tsev lawm."},{"bible_id":"1726","chapter_code":"1SA.27","verse_code":"1SA.27.1","label":"1","content":"Daviv xaav has tas, \u201cMuaj ib nub twg Xa-ules yuav muab kuv tua povtseg xwb. Qhov zoo ces kuv yuav tau tsiv moog nyob huv tebchaws Filitees kuas Xa-ules tso tseg tsi nrhav kuv tua huv lub tebchaws Yixalayees nuav lawm, kuv txhaj yuav tau nyob tso sab lug.\u201d"},{"bible_id":"1726","chapter_code":"1SA.27","verse_code":"1SA.27.2","label":"2","content":"Yog le ntawd, Daviv hab nwg cov tuabneeg rau pua leej txhaj moog cuag Ma-aus tug tub Akhises kws ua vaajntxwv kaav lub nroog Nkas."},{"bible_id":"1726","chapter_code":"1SA.27","verse_code":"1SA.27.3","label":"3","content":"Daviv cov tuabneeg hab puab cov quaspuj mivnyuas nyob huv lub nroog Nkas. Daviv coj nwg ob tug quaspuj kws yog Ahinau-as kws nyob huv lub nroog Yexelees hab Anpinkayis kws yog Nanpaas tug quaspuj kws nyob huv lub nroog Kalemees nrug nwg moog hab."},{"bible_id":"1726","chapter_code":"1SA.27","verse_code":"1SA.27.4","label":"4","content":"Thaus Xa-ules nov has tas, Daviv tsiv moog nyob huv lub nroog Nkas, nwg txawm tso tseg tsi moog caum Daviv tua lawm."},{"bible_id":"1726","chapter_code":"1SA.27","verse_code":"1SA.27.5","label":"5","content":"Daviv has rua Akhises has tas, \u201cYog koj txaus sab rua kuv, thov koj pub ib thaaj aav rua kuv ua nroog nyob. Tsi xob ca kuv nrug koj nyob huv lub tuamceeb nroog nuav.\u201d"},{"bible_id":"1726","chapter_code":"1SA.27","verse_code":"1SA.27.6","label":"6","content":"Yog le ntawd, Akhises txhaj muab lub nroog Xikelas rua Daviv, tub yog vim le ntawd, lub nroog Xikelas txhaj yog tug vaajntxwv kws kaav tebchaws Yudas tug lug txug naj nub nua."},{"bible_id":"1726","chapter_code":"1SA.27","verse_code":"1SA.27.7","label":"7","content":"Daviv nyob huv tebchaws Filitees tau ib xyoos hab plaub hlis."},{"bible_id":"1726","chapter_code":"1SA.27","verse_code":"1SA.27.8","label":"8","content":"Lub sijhawm ntawd Daviv hab nwg cov tuabneeg tau moog tua cov Nkesus, cov Nkixis hab cov Amalej kws ibtxwm nyob cheebtsaam ntawd tau ntau tam lug lawm. Daviv pheej tua hab fuab puab tej tebchaws le ntawd moog txug rua Sus hab moog ti nkaus nraag cov Iziv tug nrimteb,"},{"bible_id":"1726","chapter_code":"1SA.27","verse_code":"1SA.27.9","label":"9","content":"Daviv muab tej quaspuj hab tej txivneej tua tuag taag, hab nteg tej yaaj, tej nyuj, tej neeg luav, tej ntxhuav caab hab nqaa puab tej tsoog tsho huv tuabsi lug. Daviv rov lug cuag Akhises,"},{"bible_id":"1726","chapter_code":"1SA.27","verse_code":"1SA.27.10","label":"10","content":"Akhises nug Daviv has tas, \u201cNub nua koj moog fuab tej nuav qhov twg lug?\u201d Daviv qha rua Akhises has tas, \u201cKuv moog rua tebchaws Yudas saab qaabteb, moog rua huv xeem Yelamees cheebtsaam aav hab moog rua cheebtsaam kws cov Kenais nyob.\u201d"},{"bible_id":"1726","chapter_code":"1SA.27","verse_code":"1SA.27.11","label":"11","content":"Daviv muab tej quaspuj txivneej tua tuag taag, kuas tsi muaj leejtwg moog qha tej kws Daviv ua ntawd rua huv lub nroog Nkas. Tej nuav yog tej kws Daviv ua thaus nwg nyob huv tebchaws Filitees."},{"bible_id":"1726","chapter_code":"1SA.27","verse_code":"1SA.27.12","label":"12","content":"Akhises ntseeg Daviv sab hab has tas, \u201cNwg tsaav tuabneeg Yixalayees ntxub nwg heev, mas nwg yeej yuav ua num rua kuv moog taag nwg simneej le.\u201d"},{"bible_id":"1726","chapter_code":"1SA.28","verse_code":"1SA.28.1","label":"1","content":"Tom qaab ntawd, cov Filitees txawm txhij puab cov tubrog tuaj tua cov Yixalayees. Akhises has rua Daviv has tas, \u201cKoj yeej paub has tas, koj hab koj cov tuabneeg yuavtsum moog paab kuv tua rog.\u201d"},{"bible_id":"1726","chapter_code":"1SA.28","verse_code":"1SA.28.2","label":"2","content":"Daviv teb has tas, \u201cKuv yog koj tug tubkhai, kuv yuav moog paab koj, nyaj koj yuav pum has tas kuv moog ua tau num npaum le caag\u201d Akhises teb has tas, \u201cZoo lawm! Kuv yuav tsaa koj ua tug zuv kuv moog ib simneej le.\u201d"},{"bible_id":"1726","chapter_code":"1SA.28","verse_code":"1SA.28.3","label":"3","content":"Xamuyees tub tuag hab cov Yixalayees tub tuaj paam nwg hab muab nwg log rua huv nwg lub nroog Lamas lawm. Xa-ules tub muab cov tuabneeg kws txawj saib yaig, hab txawj txheev dlaab ntab huv tebchaws Yixalayees moog taag lawm."},{"bible_id":"1726","chapter_code":"1SA.28","verse_code":"1SA.28.4","label":"4","content":"Cov tubrog Filitees tuaj tsuam yeej ze ntawm lub nroog Sunees; hab Xa-ules txhij cov tubrog Yixalayees moog tsuam yeej rua sau lub Roob Nkinpau-as."},{"bible_id":"1726","chapter_code":"1SA.28","verse_code":"1SA.28.5","label":"5","content":"Thaus Xa-ules pum cov tubrog Filitees, nwg ntshai heev,"},{"bible_id":"1726","chapter_code":"1SA.28","verse_code":"1SA.28.6","label":"6","content":"Yog le ntawd, nwg txhaj nug tug TSWV saib yuav ua le caag. Tabsis tug TSWV tsi teb Xa-ules le, tsi has ua ywgtoog pum lossis saib lub Ulees hab lub Thumees lossis kuas cov cev Vaajtswv lug lug qha le."},{"bible_id":"1726","chapter_code":"1SA.28","verse_code":"1SA.28.7","label":"7","content":"Xa-ules has rua nwg cov numtswv has tas, \u201cMej ca le moog nrhav ib tug quaspuj kws txawj txheev dlaab rua kuv, kuv yuav moog cuag nwg.\u201d Puab teb has tas, \u201cMuaj ib tug nyob huv lub nroog Edaules.\u201d"},{"bible_id":"1726","chapter_code":"1SA.28","verse_code":"1SA.28.8","label":"8","content":"Yog le ntawd, Xa-ules txawm naav dlua lwm yaam rig tsho ua cuav moog kuas luas tsi paub has tas yog nwg; thaus tsaus ntuj Xa-ules hab ob tug txivneej moog rua huv tug quaspuj ntawd lub tsev. Xa-ules has rua tug quaspuj ntawd tas, \u201cThov koj txheev dlaab tuaj qha rua kuv saib yuav muaj xwm dlaabtsi tshwm lug rua kuv yaav tom ntej, hab thov koj txheev tug txivneej kws kuv tuav npe nuav tug xyw lug.\u201d"},{"bible_id":"1726","chapter_code":"1SA.28","verse_code":"1SA.28.9","label":"9","content":"Tug quaspuj ntawd teb has tas, \u201cKoj yeej paub tej kws Vaajntxwv Xa-ules tau ua taag lug lawm, nwg tub muab cov tuabneeg kws txawj saib yaig hab txawj txheev dlaab ntab tawm huv cov Yixalayees  lub tebchaws moog taag lawm. Vim le caag koj tseem tuaj ntxag kuas kuv raug luas tua povtseg hab?\u201d"},{"bible_id":"1726","chapter_code":"1SA.28","verse_code":"1SA.28.10","label":"10","content":"Xa-ules has tas, \u201cKuv tuav tug TSWV kws muaj sa nyob lub npe coglug rua koj has tas, qhov kws kuv kuas koj txheev dlaab nuav, koj yuav tsi raug txim le.\u201d"},{"bible_id":"1726","chapter_code":"1SA.28","verse_code":"1SA.28.11","label":"11","content":"Tug quaspuj ntawd nug has tas, \u201cKoj xaav kuas kuv txheev leejtwg?\u201d Xa-ules teb has tas, \u201cXamuyees.\u201d"},{"bible_id":"1726","chapter_code":"1SA.28","verse_code":"1SA.28.12","label":"12","content":"Thaus tug quaspuj ntawd pum dlheev Xamuyees, nwg txawm qw nrov nrov, hab has rua Xa-ules has tas, \u201cKoj tub yog Vaajntxwv Xa-ules ntaag, ua caag koj tseem tuaj dlaag kuv hab?\u201d"},{"bible_id":"1726","chapter_code":"1SA.28","verse_code":"1SA.28.13","label":"13","content":"Vaajntxwv has rua tug quaspuj ntawd tas, \u201cKoj tsi xob ntshai, koj pum dlaabtsi?\u201d Tug quaspuj ntawd teb has tas, \u201cKuv pum ib tug xyw tawm huv aav lug.\u201d"},{"bible_id":"1726","chapter_code":"1SA.28","verse_code":"1SA.28.14","label":"14","content":"Xa-ules nug has tas, \u201cNwg zoo le caag?\u201d Tug quaspuj ntawd teb has tas, \u201cNwg yog ib tug yawm laug kws naav ib lub tsho ntev.\u201d Ces Xa-ules paub has tas, yog Xamuyees ntaag. Xa-ules txhaj txhus caug ndlua rua huv aav hawm."},{"bible_id":"1726","chapter_code":"1SA.28","verse_code":"1SA.28.15","label":"15","content":"Xamuyees has rua Xa-ules tas, \u201cKoj tuaj txob kuv ua dlaabtsi? Vim le caag koj txhaj hu kuv tawm lug?\u201d Xa-ules teb has tas, \u201cKuv taabtom muaj kev ntxhuv sab heev! Cov Filitees txhij tubrog tuaj tua kuv, hab Vaajtswv tso kuv tseg lawm, nwg tsi teb kuv, tsi has ua ywgtoog pum lossis tso cov cev Vaajtswv lug lug qha. Yog le ntawd, kuv txhaj tuaj hu koj, saib koj yuav qha kuv ua le caag txhaj zoo.\u201d"},{"bible_id":"1726","chapter_code":"1SA.28","verse_code":"1SA.28.16","label":"16","content":"Xamuyees teb has tas, \u201cVim le caag koj tuaj hu kuv thaus tug TSWV tub muab koj tso tseg hab ua yeebncuab rua koj lawm?"},{"bible_id":"1726","chapter_code":"1SA.28","verse_code":"1SA.28.17","label":"17","content":"Tug TSWV ua rua koj lawv le tej lug kws nwg kuas kuv has rua koj lawm; nwg tub muab lub tebchaws tshem tawm ntawm koj hab muab rua Daviv kaav lawm."},{"bible_id":"1726","chapter_code":"1SA.28","verse_code":"1SA.28.18","label":"18","content":"Tug TSWV kuas koj tua cov Amalej hab rhuav txhua yaam kws puab muaj huv tuabsi povtseg, tabsis koj tsi ua lawv le tug TSWV has, nwg txhaj ua le nuav rua koj."},{"bible_id":"1726","chapter_code":"1SA.28","verse_code":"1SA.28.19","label":"19","content":"Tug TSWV yuav muab koj hab cov Yixalayees cob rua cov Filitees teg. Pigkig koj hab koj cov tub yuav moog nrug kuv nyob, hab tug TSWV yuav muab cov tubrog Yixalayees cob rua cov Filitees teg.\u201d"},{"bible_id":"1726","chapter_code":"1SA.28","verse_code":"1SA.28.20","label":"20","content":"Thaus Xa-ules nov Xamuyees has le ntawd, nwg ntshai heev hab qaug ntawg rua huv aav taamsim ntawd. Xa-ules tsaug heev, rua qhov nwg tsi noj ib yaam dlaabtsi le tau ib nub hab ib mos lawm."},{"bible_id":"1726","chapter_code":"1SA.28","verse_code":"1SA.28.21","label":"21","content":"Tug quaspuj kws txheev dlaab ntawd moog xauj, nwg pum Xa-ules ntshai kawg nkaus le, tug quaspuj ntawd has rua Xa-ules has tas, \u201cKuv pheej moo muab kuv txujsa paab koj lawv le koj thov kuas kuv ua."},{"bible_id":"1726","chapter_code":"1SA.28","verse_code":"1SA.28.22","label":"22","content":"Thov koj ua lawv le kuv has, ca kuv ua mivntsiv mov rua koj noj. Koj yuavtsum noj mov, koj txhaj muaj zug taug kev moog.\u201d"},{"bible_id":"1726","chapter_code":"1SA.28","verse_code":"1SA.28.23","label":"23","content":"Xa-ules tsi kaam noj hab has tas, \u201cKuv yuav tsi noj ib yaam dlaabtsi le.\u201d Tabsis nwg cov tubkhai txhob kuas nwg yuavtsum noj xwb. Thaus kawg Xa-ules txhaj sawv huv aav lug nyob sau txaaj."},{"bible_id":"1726","chapter_code":"1SA.28","verse_code":"1SA.28.24","label":"24","content":"Tug quaspuj ntawd txawm moog nteg tug mivnyuas nyuj kws nwg muab fwb ca lug tua ua nqaj ua no, nwg muab moov nplej zuaj ua ib cov ncuav tsi xyaw keeb muab ci kag sav."},{"bible_id":"1726","chapter_code":"1SA.28","verse_code":"1SA.28.25","label":"25","content":"Nwg coj cov zaub mov ntawd moog rua Xa-ules hab nwg obtug tubkhai noj. Mo ntawd thaus puab noj mo taag puab txawm rov lug tsev lawm."},{"bible_id":"1726","chapter_code":"1SA.29","verse_code":"1SA.29.1","label":"1","content":"Cov Filitees sau taagnrho puab cov tubrog tuaj txoos rua ntawm Afes, hab cov tubrog Yixalayees tsuam yeej rua ntawm lub qhovdlej txhawv kws nyob huv lub Haav Yexelees."},{"bible_id":"1726","chapter_code":"1SA.29","verse_code":"1SA.29.2","label":"2","content":"Cov Filitees tsib tug vaajntxwv nrug puab cov tubrog ua ke tuaj tsheej paab, tej paab ib puas leej, hab tej paab ib txheeb leej; Daviv hab nwg cov tuabneeg nrug Vaajntxwv Akhises ua qaab."},{"bible_id":"1726","chapter_code":"1SA.29","verse_code":"1SA.29.3","label":"3","content":"Thaus cov thawj tubrog Filitees pum Daviv hab nwg cov tuabneeg, puab nug has tas, \u201cCov tuabneeg Henplais tuaj ua dlaabtsi ntawm nuav?\u201d Akhises teb has tas, \u201cTug nuav yog Daviv kws yog Vaajntxwv Xa-ules kws kaav tebchaws Yixalayees ib tug thawj tubrog. Nwg tub lug nrug kuv nyob tau ib ntus lawm. Txij thaus nwg lug nrug kuv nyob, kuv tsi pum nwg ua txhum dlaabtsi le.\u201d"},{"bible_id":"1726","chapter_code":"1SA.29","verse_code":"1SA.29.4","label":"4","content":"Tabsis cov thawj tubrog Filitees npautawg heev rua Akhises hab has tas, \u201cCa le kuas nwg rov moog nyob rua huv lub nroog kws koj muab rua nwg. Tsi pub nwg nrug peb moog ntaus rog; nyob tsaam nwg ntxeev sab rov tawmtsaam peb thaus peb tseem taabtom sis tua. Rua qhov thaus ntawd, yog lub sijhawm zoo rua nwg tua hab txav peb cov tubrog tej taubhau coj moog rua nwg tug tswv kuas nyam nwg."},{"bible_id":"1726","chapter_code":"1SA.29","verse_code":"1SA.29.5","label":"5","content":"Tug nuav tub yog tug Daviv kws cov quaspuj seev cev hu nkauj qhuas has tas, \u2018Xa-ules tua tuag quas txheeb leej xwb, tabsis Daviv tua tuag quas vaam leej.\u2019 \u201d"},{"bible_id":"1726","chapter_code":"1SA.29","verse_code":"1SA.29.6","label":"6","content":"Akhises hu Daviv lug hab has tas, \u201cKuv tuav cov Yixalayees tug Vaajtswv kws muaj sa nyob lub npe coglug rua koj has tas, koj yeej tau ua zoo rua kuv; kuv yeej txaus sab ca koj nrug kuv moog tua rog. Txij nub kws koj lug nrug kuv nyob kuv tsi pum koj ua ib qhov txhum le. Tabsis lwm tug vaajntxwv tsi pum zoo koj nrug peb moog."},{"bible_id":"1726","chapter_code":"1SA.29","verse_code":"1SA.29.7","label":"7","content":"Yog le ntawd, thov koj ca le rov moog tsev zoo sab hlo, hab tsi xob ua tej yaam kws tsiv puab sab le.\u201d"},{"bible_id":"1726","chapter_code":"1SA.29","verse_code":"1SA.29.8","label":"8","content":"Daviv teb has tas, \u201cVaajntxwv, kuv tau ua txhum dlaabtsi? Koj tub has tas, txij thaus kuv lug nrug koj nyob ua num rua koj, koj tsi pum kuv ua ib qho txhum le, vim le caag txhaj tsi pub kuv nrug koj kws yog kuv tug tswv hab kuv tug vaajntxwv moog tua koj cov yeebncuab?\u201d"},{"bible_id":"1726","chapter_code":"1SA.29","verse_code":"1SA.29.9","label":"9","content":"Akhises teb has tas, \u201cKuv yeej pum zoo. Kuv pum has tas koj yog tuabneeg ncaaj nceeg ib yaam le Vaajtswv ib tug timtswv. Tabsis lwm tug vaajntxwv has tas tsi pub koj nrug peb moog tua rog."},{"bible_id":"1726","chapter_code":"1SA.29","verse_code":"1SA.29.10","label":"10","content":"Yog le ntawd, pigkig koj hab koj cov tuabneeg kws tsiv Xa-ules tuaj nrug kuv nyob, ca le rov moog thaus pum kev txoog.\u201d"},{"bible_id":"1726","chapter_code":"1SA.29","verse_code":"1SA.29.11","label":"11","content":"Yog le ntawd, Daviv hab nwg cov tuabneeg txhaj sawv ntxuv rov lug rua huv tebchaws Filitees, hab cov tubrog Filitees moog rua Yexelees lawm."},{"bible_id":"1726","chapter_code":"1SA.30","verse_code":"1SA.30.1","label":"1","content":"Ua ntej ob nub kws Daviv hab nwg cov tuabneeg rov lug txug huv lub nroog Xikelas. Cov Amalej tub tuaj tua hab fuab tebchaws Yudas saab qaabteb hab lub nroog Xikelas lawm. Puab muab suavtawg hlawv lub nroog,"},{"bible_id":"1726","chapter_code":"1SA.30","verse_code":"1SA.30.2","label":"2","content":"hab nteg taagnrho cov quaspuj; puab tsi tua ib tug le, tabsis puab coj txhua tug, tsi has tug laug tug hluas nrug puab moog lawm."},{"bible_id":"1726","chapter_code":"1SA.30","verse_code":"1SA.30.3","label":"3","content":"Thaus Daviv hab nwg cov tuabneeg lug txug, puab pum lub nroog Xikelas kub nyab taag, hab luas coj puab tej quaspuj, tej tub hab tej ntxhais moog taag lawm."},{"bible_id":"1726","chapter_code":"1SA.30","verse_code":"1SA.30.4","label":"4","content":"Daviv hab nwg cov tuabneeg tsaa suab hlo quaj tsi ntsag moog txug thaus puab zug ntaug taag."},{"bible_id":"1726","chapter_code":"1SA.30","verse_code":"1SA.30.5","label":"5","content":"Txawm yog Daviv ob tug quaspuj kws yog Ahinau-as hab Anpinkayis los luas coj moog huv tuabsi lawm."},{"bible_id":"1726","chapter_code":"1SA.30","verse_code":"1SA.30.6","label":"6","content":"Daviv nyuaj sab kawg le, rua qhov nwg cov tuabneeg tej tub tej ntxhais raug luas nteg lawm; puab ntxhuv sab heev, puab has tas puab yuav muab pobzeb ntaus Daviv. Tabsis tug TSWV kws yog Daviv tug Vaajtswv txhawb Daviv tug zug."},{"bible_id":"1726","chapter_code":"1SA.30","verse_code":"1SA.30.7","label":"7","content":"Daviv has rua tug povthawj Anpiyathas kws yog Ahimelej tug tub has tas, \u201cCoj lub Efaus lug rua kuv.\u201d Ces Anpiyathas txhaj coj lub efaus lug rua Daviv."},{"bible_id":"1726","chapter_code":"1SA.30","verse_code":"1SA.30.8","label":"8","content":"Daviv nug tug TSWV has tas, \u201cPuas tsimnyog kuv moog caum cov tuabneeg tubsaab ntawd? Hab kuv puas yuav caum cuag puab?\u201d Tug TSWV teb has tas, \u201cKoj ca le moog, koj yeej yuav caum cuag puab hab cawm tau cov tuabneeg kws raug luas nteg lawm.\u201d"},{"bible_id":"1726","chapter_code":"1SA.30","verse_code":"1SA.30.9","label":"9","content":"Yog le ntawd, Daviv hab nwg cov tuabneeg rau pua leej txhaj sawv kev moog. Thaus puab moog txug ntawm tug Dlej Npexaus, puab tseg ibtxha nyob rua ntawd."},{"bible_id":"1726","chapter_code":"1SA.30","verse_code":"1SA.30.10","label":"10","content":"Daviv hab nwg cov tuabneeg plaub puas leej caum moog ntxiv; ob puas leej kws muab tso tseg ntawd qaug zug heev, hlaa tsi taug dlej moog rua saab tid."},{"bible_id":"1726","chapter_code":"1SA.30","verse_code":"1SA.30.11","label":"11","content":"Daviv cov tuabneeg moog ntsib ib tug tub hluas Iziv tom taj nraag, hab puab coj nwg lug cuag Daviv. Puab muab ncuav rua nwg noj, muab dlej rua nwg haus,"},{"bible_id":"1726","chapter_code":"1SA.30","verse_code":"1SA.30.12","label":"12","content":"muab ob peb lub txiv ncuav pas qhuav hab ob pob txiv maab qhuav rua nwg. Thaus nwg noj taag nwg txhaj rov muaj zug tuaj, rua qhov nwg tsi muaj dlaabtsi noj lossis haus tau peb nub lawm."},{"bible_id":"1726","chapter_code":"1SA.30","verse_code":"1SA.30.13","label":"13","content":"Daviv nug nwg has tas, \u201cKoj tug tswv yog leejtwg, hab koj tuaj qhov twg tuaj?\u201d Nwg teb has tas, \u201cKuv yog tuabneeg Iziv, hab kuv yog ib tug tuabneeg Amalej tug qhev. Kuv tug tswv muab kuv tso tseg tau peb nub rua ntawm nuav, rua qhov kuv mob."},{"bible_id":"1726","chapter_code":"1SA.30","verse_code":"1SA.30.14","label":"14","content":"Peb moog fuab cov Kheletis kws nyob rua cheebtsaam huv tebchaws Yudas saab qaabteb, peb fuab cheebtsaam kws Kalej cuab kwvtij nyob hab peb muab suavtawg hlawv lub nroog Xikelas kub nyab taag.\u201d"},{"bible_id":"1726","chapter_code":"1SA.30","verse_code":"1SA.30.15","label":"15","content":"Daviv nug has tas, \u201cKoj puas kaam coj kuv moog caum cov tuabneeg tubsaab ntawd?\u201d Nwg teb has tas, \u201cTau kawg, yog koj tuav Vaajtswv lub npe coglug has tas, koj yuav tsi muab kuv tua povtseg lossis muab kuv cob rua kuv tug tswv.\u201d"},{"bible_id":"1726","chapter_code":"1SA.30","verse_code":"1SA.30.16","label":"16","content":"Nwg txhaj coj Daviv moog caum puab. Cov tubsaab ntawd moog nyob pawg lug ntawm ib thaaj chaw, puab noj haus hab zoo sab, rua qhov puab moog fuab tau khoom ntau heev huv tebchaws Filitees hab tebchaws Yudas lug."},{"bible_id":"1726","chapter_code":"1SA.30","verse_code":"1SA.30.17","label":"17","content":"Taagkig sawv ntxuv Daviv txawm tua cov tuabneeg tubsaab ntawd moog txug thaus tsaus ntuj tuag taag, tsuas tshuav plaub puas leej tub hluas kws caij ntxhuav tsiv dlim lawm xwb."},{"bible_id":"1726","chapter_code":"1SA.30","verse_code":"1SA.30.18","label":"18","content":"Daviv txeeb tau nwg cov tuabneeg txhua tug hab txhua yaam kws cov Amalej fuab moog lawm, hab Daviv ob tug quaspuj rov lug huv tuabsi;"},{"bible_id":"1726","chapter_code":"1SA.30","verse_code":"1SA.30.19","label":"19","content":"tsi muaj ib yaam dlaabtsi pluj le. Daviv coj tau nwg cov tuabneeg tej tub tej ntxhais hab txhua yaam kws cov Amalej fuab moog lawm huv tuabsi rov qaab lug."},{"bible_id":"1726","chapter_code":"1SA.30","verse_code":"1SA.30.20","label":"20","content":"Daviv coj tau taagnrho puab tej nyuj, tej yaaj hab tej tshis rov qaab lug; Daviv cov tuabneeg caab tej tsaj ntawd moog ua puab ntej  hab has tas, \u201cTej tsaj nuav yog Daviv tug.\u201d"},{"bible_id":"1726","chapter_code":"1SA.30","verse_code":"1SA.30.21","label":"21","content":"Daviv rov lug txug ntawm ob puas leej kws qaug zug hab tsi nrug nwg moog kws nwg muab tso tseg rua ntawm tug Dlej Npexaus. Cov ntawd tuaj tog Daviv hab cov kws nrug nwg moog. Daviv lug rua ntawm puab hab has lug noj qaab nyob zoo rua puab."},{"bible_id":"1726","chapter_code":"1SA.30","verse_code":"1SA.30.22","label":"22","content":"Tabsis cov tuabneeg kws nrug Daviv moog, muaj qee leej kws tsi txawj xaav hab tsi paub qaabhau has tas, \u201cPuab tsi nrug peb moog, peb yuav tsi faib tej khoom kws peb moog txeeb tau lug rua puab. Puab tsuas coj tau puab tej quaspuj mivnyuas moog xwb.\u201d"},{"bible_id":"1726","chapter_code":"1SA.30","verse_code":"1SA.30.23","label":"23","content":"Tabsis Daviv teb has tas, \u201cKuv cov kwvtij, mej tsi xob ua le ntawd, tej khoom nuav yog tej kws tug TSWV muab pub rua peb! Tug TSWV yog tug tsomkwm hab pub peb moog tua yeej cov tubsaab ntawd."},{"bible_id":"1726","chapter_code":"1SA.30","verse_code":"1SA.30.24","label":"24","content":"Yeej tsi muaj leejtwg pum zoo tej kws mej has ko le. Yuavtsum faib kuas txhua tug tau sis npaug, tsi has cov kws nyob tom qaab saib peb tej khoom hab cov kws tau moog tua rog.\u201d"},{"bible_id":"1726","chapter_code":"1SA.30","verse_code":"1SA.30.25","label":"25","content":"Daviv muab qhov nuav ua ib txuj cai rua tsaav tuabneeg Yixalayees coj, txij thaus ntawd lug txug naj nub nua."},{"bible_id":"1726","chapter_code":"1SA.30","verse_code":"1SA.30.26","label":"26","content":"Thaus Daviv rov lug txug huv lub nroog Xikelas, nwg muab tej khoom kws nwg txeeb tau lug ntawd ibtxha xaa moog rua nwg cov phoojywg kws yog cov Yudas tej thawjcoj hab has tas, \u201cTej nuav yog tej kws kuv moog txeeb tau ntawm tug TSWV cov yeebncuab lug xaa tuaj pub rua mej.\u201d"},{"bible_id":"1726","chapter_code":"1SA.30","verse_code":"1SA.30.27","label":"27","content":"Daviv xaa ib co moog pub rua cov tuabneeg huv lub nroog Npethees, xaa ib co rua cov tuabneeg huv lub nroog Lamas kws nyob huv tebchaws Yudas saab qaabteb hab nwg tseem xaa ib co moog rua cov nroog nuav: Yatis,"},{"bible_id":"1726","chapter_code":"1SA.30","verse_code":"1SA.30.28","label":"28","content":"Alu-es, Xifemaus, Ethemaus"},{"bible_id":"1726","chapter_code":"1SA.30","verse_code":"1SA.30.29","label":"29","content":"hab Lakas; xaa ib co moog rua cuab Yelamees, cuab Kenais"},{"bible_id":"1726","chapter_code":"1SA.30","verse_code":"1SA.30.30","label":"30","content":"hab xaa ib co moog rua cov tuabneeg huv lub nroog Haumas, lub nroog Npaulasas, lub nroog Athas"},{"bible_id":"1726","chapter_code":"1SA.30","verse_code":"1SA.30.31","label":"31","content":"hab lub nroog Henploos. Daviv xaa tej khoom ntawd moog rua txhua qhov kws nwg hab nwg cov tuabneeg tau moog ntoj moog thuv luas lawm."},{"bible_id":"1726","chapter_code":"1SA.31","verse_code":"1SA.31.1","label":"1","content":"Cov Filitees hab cov Yixalayees sis tua sau lub Roob Kinpau-as. Cov Yixalayees raug tua tuag coob heev rua sau, cov kws seem tuag nyag tsiv nyag moog lawm, Vaajntxwv Xa-ules hab nwg peb tug tub los tsiv taag lawm hab."},{"bible_id":"1726","chapter_code":"1SA.31","verse_code":"1SA.31.2","label":"2","content":"Tabsis cov Filitees moog caum nteg tau puab hab muab Xa-ules peb tug tub kws yog Yaunathaas, Anpinadas hab Makhisesuas tua tuag taag."},{"bible_id":"1726","chapter_code":"1SA.31","verse_code":"1SA.31.3","label":"3","content":"Suavdlawg sis tua nyaav heev puagncig Xa-ules. Yeebncuab tua xub neevnti tuaj raug Xa-ules saab kawg le."},{"bible_id":"1726","chapter_code":"1SA.31","verse_code":"1SA.31.4","label":"4","content":"Xa-ules has rua tug tub hluas kws nqaa nwg raab ntaaj hab raab muv has tas, \u201cCa le rhu koj raab ntaaj lug tua kuv kuas tuag, cov Filitees kws tsi ua kevcai txav txhaj tsi khaav has tas yog puab tua kuv.\u201d Tabsis tug tub hluas ntawd ntshai heev, nwg tsi muaj cuabkaav ua le Xa-ules has. Xa-ules txhaj rhu Xa-ules raab ntaaj lug cuab hab qhau cev moog npuj raab ntaaj."},{"bible_id":"1726","chapter_code":"1SA.31","verse_code":"1SA.31.5","label":"5","content":"Thaus tug tub hluas ntawd pum has tas, Xa-ules tuag lawm, nwg txawm rhu nwg raab ntaaj lug cuab hab qhau cev moog npuj raab ntaaj chob nwg tuag nrug Xa-ules lawm hab."},{"bible_id":"1726","chapter_code":"1SA.31","verse_code":"1SA.31.6","label":"6","content":"Yog le ntawd, Xa-ules, nwg peb tug tub, tug tub hluas kws nqaa Xa-ules raab ntaaj hab raab muv hab Xa-ules cov tuabneeg txhaj tuag taag rua nub ntawd."},{"bible_id":"1726","chapter_code":"1SA.31","verse_code":"1SA.31.7","label":"7","content":"Thaus cov Yixalayees kws nyob ntawm lub haav Yexelees saab tim, hab cov kws nyob ntawm tug dlej Yauladees saab nubtuaj, nov has tas cov tubrog Yixalayees swb, Xa-ules hab nwg peb tug tub los raug luas tua tuag taag lawm, puab txawm tsiv tso puab tej vaaj tse tseg. Cov Filitees txhaj tuaj nyob huv puab tej nroog."},{"bible_id":"1726","chapter_code":"1SA.31","verse_code":"1SA.31.8","label":"8","content":"Nub tom qaab cov Filitees txawm moog dlaws cov tubrog Yixalayees kws tuag tej khoom, puab pum Xa-ules hab nwg peb tug tub tuag rua sau lub Roob Kinpau-as."},{"bible_id":"1726","chapter_code":"1SA.31","verse_code":"1SA.31.9","label":"9","content":"Puab txav Xa-ules lub taubhau, hle nwg cev rig tsho tooj, nwg tej cuabyeej ua rog nqaa moog hab xaa xuv moog thoob plawg tebchaws Filitees hab qha txuj xuv zoo rua puab tej mlom hab puab cov tuabneeg."},{"bible_id":"1726","chapter_code":"1SA.31","verse_code":"1SA.31.10","label":"10","content":"Puab nqaa Xa-ules tej cuabyeej ua rog moog tso rua huv lub tsev kws puab teev tug mlom quaspuj Atates hab puab muab Xa-ules lub cev dlai rua ntawm lub nroog Npes Saas tug ntsaa yeej."},{"bible_id":"1726","chapter_code":"1SA.31","verse_code":"1SA.31.11","label":"11","content":"Thaus cov tuabneeg kws nyob huv lub nroog Yanpes huv tebchaws Nkile-as nov tej kws cov Filitees ua rua Xa-ules ntawd,"},{"bible_id":"1726","chapter_code":"1SA.31","verse_code":"1SA.31.12","label":"12","content":"cov tuabneeg kws sab tawv txawm maub ib mos moog rua huv lub nroog Npes Saas, puab muab Xa-ules hab nwg peb tug tub lub cev sau tug ntsaa yeej txu lug hab kwv moog hlawv rua huv lub nroog Yanpes."},{"bible_id":"1726","chapter_code":"1SA.31","verse_code":"1SA.31.13","label":"13","content":"Puab muab Xa-ules hab nwg peb tug tub cov pobtxhaa coj moog log rua ntawm qaab tsob ntoo tamalis huv lub nroog Yanpes, hab puab ua kevcai yoo mov tau xyaa nub."}]