[{"bible_id":"1525","chapter_code":"EZK.1","verse_code":"EZK.1.1","label":"1","content":"Lub plaub hlis ntuj hnub xiab tsib, xyoo peb caug  kuv yog Npuxis tus tub Exekees uas ua povthawj, kuv tau nrog cov Yudas uas raug ntes coj mus nyob rau ntawm tus Dej Khenpales hauv lub nroog Npanpiloos. Ntuj txawm qhib, ces kuv ua yogtoog pom Vajtswv los qhia rau kuv. ("},{"bible_id":"1525","chapter_code":"EZK.1","verse_code":"EZK.1.2","label":"2","content":"Yog xyoo tsib uas Vajntxwv Yehauyakhees raug luag ntes coj mus)."},{"bible_id":"1525","chapter_code":"EZK.1","verse_code":"EZK.1.3","label":"3","content":"Thaum kuv nyob hauv lub nroog Npanpiloos uas nyob ntawm tus ntug dej Khenpales, tus TSWV los hais rau kuv thiab nws lub hwjchim los kav hlo kuv."},{"bible_id":"1525","chapter_code":"EZK.1","verse_code":"EZK.1.4","label":"4","content":"Kuv tsa muag ntsia rau saud, kuv pom muaj nagxob nagcua los sab qaumteb los. Muaj xob laim ci liab pesvog hauv ib tauv huab loj loj tuaj, thiab lub ntuj uas nyob puagncig tauv huab ntawd los ci ntsa iab. Nyob rau hauv qhov uas xob laim ci liab pesvog ntawd, muaj ib yam ci zoo li tooj dag."},{"bible_id":"1525","chapter_code":"EZK.1","verse_code":"EZK.1.5","label":"5","content":"Nyob rau hauv cov nagxob nagcua ntawd, kuv pom plaub tug qhelunpees zoo ib yam li neeg,"},{"bible_id":"1525","chapter_code":"EZK.1","verse_code":"EZK.1.6","label":"6","content":"tiamsis ib tug qhelunpees twg muaj plaub lub ntsejmuag thiab plaub phab tis."},{"bible_id":"1525","chapter_code":"EZK.1","verse_code":"EZK.1.7","label":"7","content":"Lawv tej tes taw yiaglees, thiab muaj rau zoo ib yam li rau nyuj. Lawv ci ib yam li tej tooj dag uas luag muab txhuam tau lawm."},{"bible_id":"1525","chapter_code":"EZK.1","verse_code":"EZK.1.8","label":"8","content":"Dua li ntawd, ib tug qhelunpees twg muaj plaub txhais tes zoo li tes neeg, ib txhais tes nyob hauv qab ib phab tis. Thiab cov qhelunpees ntawd, lawv cov ntsejmuag thiab koojtis zoo li no:"},{"bible_id":"1525","chapter_code":"EZK.1","verse_code":"EZK.1.9","label":"9","content":"txhua tus qhelunpees nthuav tis tuaj sib twb ua ib lub vojvoog plaub ceg kaum. Thaum lawv mus kev, lawv mus ua ib pab tsis tig li."},{"bible_id":"1525","chapter_code":"EZK.1","verse_code":"EZK.1.10","label":"10","content":"Cov qhelunpees ntawd, txhua tus muaj plaub lub ntsejmuag uas zoo tsis sib thooj. Lub ntsejmuag uas zoo li neeg nyob tom hauv ntej, lub ntsejmuag uas zoo li tsov ntxhuav nyob sab xis, lub ntsejmuag uas zoo li tus heev nyuj nyob sab laug, thiab lub ntsejmuag uas zoo li tus dav nyob tom qab."},{"bible_id":"1525","chapter_code":"EZK.1","verse_code":"EZK.1.11","label":"11","content":"Ib tug qhelunpees twg nthuav ob phab tis  tsa rau saud, tus tom qab nthuav tis mus twb tus tom ntej phab tis, thiab muaj dua ob phab tis dauv npog lub cev."},{"bible_id":"1525","chapter_code":"EZK.1","verse_code":"EZK.1.12","label":"12","content":"Txhua tus qhelunpees twg muaj plaub lub ntsejmuag rau plaub sab. Cov qhelunpees ntawd yuav mus rau sab twg los yeej mus tau raws li lawv xav tsis tas yuav tig cev li."},{"bible_id":"1525","chapter_code":"EZK.1","verse_code":"EZK.1.13","label":"13","content":"Nyob hauv  cov qhelunpees, muaj dua ib yam zoo li ib teg tsau uas cig lam lug mus mus los los. Cov nplaim taws ntawd ya tej ntshuas liab pesvog ib yam li xob laim tawm tuaj."},{"bible_id":"1525","chapter_code":"EZK.1","verse_code":"EZK.1.14","label":"14","content":"Cov qhelunpees ntawd txav mus mus los los ceev cuag xob laim."},{"bible_id":"1525","chapter_code":"EZK.1","verse_code":"EZK.1.15","label":"15","content":"Thaum kuv tseem ntsia ntsoov plaub tug qhelunpees ntawd, kuv pom ib tug qhelunpees twg muaj ib lub log nyob ntawm ib sab,  cov log ntawd puavleej chwv av."},{"bible_id":"1525","chapter_code":"EZK.1","verse_code":"EZK.1.16","label":"16","content":"Plaub lub log ntawd zoo ib yam nkaus; cov log ntawd ci ib yam li tej qe zeb muaj nqis; thiab ib lub log twg tseem muaj dua ib lub log uas nyob rau ntawm ces kaum sab xis,"},{"bible_id":"1525","chapter_code":"EZK.1","verse_code":"EZK.1.17","label":"17","content":"cov log ntawd thiaj ntog tau mus rau txhua phab."},{"bible_id":"1525","chapter_code":"EZK.1","verse_code":"EZK.1.18","label":"18","content":"Muaj qhovmuag nyob thoob plaws cov log ntawd tej npoo."},{"bible_id":"1525","chapter_code":"EZK.1","verse_code":"EZK.1.19","label":"19","content":"Thaum twg cov qhelunpees ntawd mus kev, ces cov log ntawd txawm ntog nrog mus thiab, yog cov qhelunpees ntawd ya mus siab, ces cov log ntawd nqa siab thiab."},{"bible_id":"1525","chapter_code":"EZK.1","verse_code":"EZK.1.20","label":"20","content":"Cov qhelunpees ntawd xav mus qhov twg los lawv yeej mus tau, thiab cov log ntog raws li cov qhelunpees ntawd, rau qhov cov qhelunpees yog cov uas tswj cov log ntawd."},{"bible_id":"1525","chapter_code":"EZK.1","verse_code":"EZK.1.21","label":"21","content":"Thaum twg cov qhelunpees ntawd mus kev, nres lossis ya siab rau saum nruab ntug, cov log yeej mus raws nraim li cov qhelunpees ntawd."},{"bible_id":"1525","chapter_code":"EZK.1","verse_code":"EZK.1.22","label":"22","content":"Nyob ntawm cov qhelunpees taubhau rau saud, muaj ib yam nthuav zoo li lub tsev kheej uas muab cov qe zeb muaj nqis ci ci ua."},{"bible_id":"1525","chapter_code":"EZK.1","verse_code":"EZK.1.23","label":"23","content":"Cov qhelunpees ntawd sawv hauv qab qhov uas zoo li lub tsev kheej ntawd, lawv nthuav tis ib tug twb ib tug, thiab muab ob phab tis nthuav npog lub cev."},{"bible_id":"1525","chapter_code":"EZK.1","verse_code":"EZK.1.24","label":"24","content":"Thaum cov qhelunpees ntawd ya, kuv hnov lawv ntxuaj tis nrov ib yam li dej hiavtxwv ntas, thiab ib yam li pab tubrog coob coob mus kev lossis ib yam li Vajtswv tus uas muaj Hwjchim Loj kawg nkaus lub suab. Thaum lawv tsaws, lawv qhaws nkaus lawv tej tis,"},{"bible_id":"1525","chapter_code":"EZK.1","verse_code":"EZK.1.25","label":"25","content":"tiamsis tseem muaj ib lub suab nrov saum qhov uas zoo li lub tsev kheej uas nyob saum cov qhelunpees ntawd taubhau tuaj."},{"bible_id":"1525","chapter_code":"EZK.1","verse_code":"EZK.1.26","label":"26","content":"Nyob saum qhov uas zoo li lub tsev ntawd muaj ib qho zoo li lub zwmtxwv uas yog muab cov qe zeb xafiles ua, thiab tus uas zaum saum lub zwmtxwv ntawd, muaj tus yam ntxwv zoo li neeg."},{"bible_id":"1525","chapter_code":"EZK.1","verse_code":"EZK.1.27","label":"27","content":"Tus yam ntxwv ntawd ci ib yam li tej tooj dag uas muab hlawv rau hauv qhovcub. Muaj nplaim taws cig lam lug puagncig tus yam ntxwv ntawd,"},{"bible_id":"1525","chapter_code":"EZK.1","verse_code":"EZK.1.28","label":"28","content":"thiab nyob hauv cov nplaim taws ntawd, muaj ib yam xim zoo li tus duab zaj. Qhov ntawd yog tus TSWV lub tshwjchim uas ci ntsa iab nyob ntawm nws xubntiag. Thaum kuv pom dheev li ntawd, ces kuv nyo ntshis ti nkaus rau hauv av, kuv hnov ib lub suab"},{"bible_id":"1525","chapter_code":"EZK.2","verse_code":"EZK.2.1","label":"1","content":"hais tias, \u201cTub noobneej, koj cia li sawv. Kuv muaj lus yuav hais rau koj.\u201d"},{"bible_id":"1525","chapter_code":"EZK.2","verse_code":"EZK.2.2","label":"2","content":"Thaum lub suab ntawd hais tagnrho, Vajtswv tus ntsujplig txawm los kav hlo kuv ua rau kuv sawv nres nroos, thiab kuv hnov ib lub suab hais ntxiv tias,"},{"bible_id":"1525","chapter_code":"EZK.2","verse_code":"EZK.2.3","label":"3","content":"\u201cTub noobneej, kuv yuav txib koj mus cuag cov Yixalayees. Lawv tau ntxeev siab tawmtsam kuv thiab lawv tseem ntxeev siab qees ib yam li lawv cov yawgkoob tau ua los lawm."},{"bible_id":"1525","chapter_code":"EZK.2","verse_code":"EZK.2.4","label":"4","content":"Lawv tawv ncauj thiab tsis hwm kuv, yog li ntawd kuv thiaj txib koj mus qhia rau lawv hais tias tus TSWV uas kav ib puas tsav yam yog tus hais tej lus no rau lawv."},{"bible_id":"1525","chapter_code":"EZK.2","verse_code":"EZK.2.5","label":"5","content":"Txawm yog cov neeg ntxeev siab ntawd yuav nyiam mloog koj hais thiab tsis mloog los xij, lawv yuav paub hais tias muaj ib tug cev Vajtswv lus nrog lawv nyob lawm."},{"bible_id":"1525","chapter_code":"EZK.2","verse_code":"EZK.2.6","label":"6","content":"\u201cTiamsis, tub noobneej, koj yuav tsum tsis txhob ntshai lawv lossis tej lus uas lawv hais. Lawv yuav tsis txaus siab thiab yuav saib tsis taus koj; yuav zoo li koj mus nyob hauv cov raubris teb. Txawm li ntawd los koj tsis txhob ntshai cov neeg ntxeev siab ntawd lossis tej lus uas lawv hais rau koj."},{"bible_id":"1525","chapter_code":"EZK.2","verse_code":"EZK.2.7","label":"7","content":"Koj yuav tsum tau qhia rau lawv raws li kuv kom koj qhia, txawm yog lawv yuav mloog koj hais thiab tsis mloog los xij. Nco ntsoov hais tias lawv yeej yog neeg ntxeev siab thiab phem kawg li."},{"bible_id":"1525","chapter_code":"EZK.2","verse_code":"EZK.2.8","label":"8","content":"\u201cTub noobneej, koj cia li mloog tej lus uas kuv hais rau koj. Koj tsis txhob ntxeev siab ib yam li lawv cov ntawd. Koj cia li rua qhovncauj thiab noj yam uas kuv yuav muab rau koj noj.\u201d"},{"bible_id":"1525","chapter_code":"EZK.2","verse_code":"EZK.2.9","label":"9","content":"Kuv txawm pom dheev ib txhais tes tuav rawv ib thooj ntawv cev tuaj rau kuv."},{"bible_id":"1525","chapter_code":"EZK.2","verse_code":"EZK.2.10","label":"10","content":"Txhais tes ntawd nthuav kiag thooj ntawv rau kuv saib, kuv pom muaj npe ntawv sau rau hauv thooj ntawv ntawd thoob plaws ob sab tibsi, muaj tej suab quaj tu siab kawg nkaus, tej suab quaj ntsuag thiab suab ntsaj sau rau hauv thooj ntawv ntawd."},{"bible_id":"1525","chapter_code":"EZK.3","verse_code":"EZK.3.1","label":"1","content":"Vajtswv hais tias, \u201cTub noobneej, koj cia li noj thooj ntawv no thiab mus hais rau cov Yixalayees.\u201d"},{"bible_id":"1525","chapter_code":"EZK.3","verse_code":"EZK.3.2","label":"2","content":"Kuv thiaj li rua qhovncauj, thiab nws muab thooj ntawv rau kuv noj."},{"bible_id":"1525","chapter_code":"EZK.3","verse_code":"EZK.3.3","label":"3","content":"Nws hais tias, \u201cTub noobneej, cia li noj thooj ntawv uas kuv muab rau koj; noj kom tsau koj lub plab.\u201d Thaum kuv noj thooj ntawv ntawd, mas qab zib npaum li zib ntab ntag."},{"bible_id":"1525","chapter_code":"EZK.3","verse_code":"EZK.3.4","label":"4","content":"Vajtswv hais tias, \u201cTub noobneej, koj cia li mus cuag cov Yixalayees thiab hais rau lawv raws li kuv qhia rau koj lawm."},{"bible_id":"1525","chapter_code":"EZK.3","verse_code":"EZK.3.5","label":"5","content":"Kuv tsis txib koj mus rau lwm haivneeg uas koj tsis paub luag tej lus, tiamsis yog txib koj mus rau haivneeg Yixalayees xwb."},{"bible_id":"1525","chapter_code":"EZK.3","verse_code":"EZK.3.6","label":"6","content":"Yog hais tias kuv txib koj mus rau tej haivneeg uas hais tej lus koj tsis yoojyim totaub, lawv tseem yuav mloog koj hais dua."},{"bible_id":"1525","chapter_code":"EZK.3","verse_code":"EZK.3.7","label":"7","content":"Tiamsis cov Yixalayees yuav tsis muaj ib tug mloog koj hais, txawm yog kuv hais los lawv twb tsis mloog. Lawv cov ntawd yeej yog noob tawv ncauj thiab tsis mloog lus."},{"bible_id":"1525","chapter_code":"EZK.3","verse_code":"EZK.3.8","label":"8","content":"Nimno kuv yuav ua kom koj muaj lub siab tawv ib yam li lawv, koj thiaj muaj cuabkav tiv taus lawv."},{"bible_id":"1525","chapter_code":"EZK.3","verse_code":"EZK.3.9","label":"9","content":"Kuv yuav ua kom koj tawv ib yam li lub qe zeb muaj nqis uas tawv dua tej zebntais; koj tsis txhob ntshai cov neeg ntxeev siab ntawd hlo li.\u201d"},{"bible_id":"1525","chapter_code":"EZK.3","verse_code":"EZK.3.10","label":"10","content":"Vajtswv hais ntxiv tias, \u201cTub noobneej, cia li ua tib zoo mloog tej lus uas kuv hais rau koj thiab khaws txhua yam rau nruab siab."},{"bible_id":"1525","chapter_code":"EZK.3","verse_code":"EZK.3.11","label":"11","content":"Koj cia li mus cuag koj cov neeg uas raug luag ntes coj mus rau lwm tebchaws lawm, thiab hais rau lawv hais tias tus TSWV uas kav ib puas tsav yam yog tus hais li no. Txawm yog lawv yuav mloog koj hais thiab tsis mloog los xij.\u201d"},{"bible_id":"1525","chapter_code":"EZK.3","verse_code":"EZK.3.12","label":"12","content":"Ces Vajtswv tus ntsujplig txawm los muab kuv nqa hlo, thiab kuv hnov ib lub suab hais tom qab tuaj hais tias, \u201cCia li qhuas tus TSWV uas muaj tshwjchim ci ntsa iab uas nyob saum ntuj!\u201d"},{"bible_id":"1525","chapter_code":"EZK.3","verse_code":"EZK.3.13","label":"13","content":"Kuv hnov cov qhelunpees cov tis sib txhuam thiab cov log lub suab saum nruab ntug nrov cuag av qeeg thoob ntiajteb."},{"bible_id":"1525","chapter_code":"EZK.3","verse_code":"EZK.3.14","label":"14","content":"Tus TSWV tus ntsujplig los kav hlo kuv thiab coj kuv mus; kuv dhuav thiab npautaws kawg li."},{"bible_id":"1525","chapter_code":"EZK.3","verse_code":"EZK.3.15","label":"15","content":"Yog li ntawd, kuv thiaj mus rau hauv Tiles Anpis uas nyob ntawm ntug Dej Khenpales, qhov chaw uas cov Yixalayees raug ntes mus nyob, thiab kuv nyob qhov ntawd tau xya hnub, kuv xav tsis thoob rau tej uas kuv pom thiab kuv hnov ntawd li."},{"bible_id":"1525","chapter_code":"EZK.3","verse_code":"EZK.3.16","label":"16","content":"Tom qab xya hnub ntawd tus TSWV rov hais rau kuv."},{"bible_id":"1525","chapter_code":"EZK.3","verse_code":"EZK.3.17","label":"17","content":"Nws hais tias, \u201cTub noobneej, kuv muab koj tsa ua ib tug fajxwm saib cov Yixalayees. Koj yuav coj kuv tej lus ceebtoom mus qhia rau lawv."},{"bible_id":"1525","chapter_code":"EZK.3","verse_code":"EZK.3.18","label":"18","content":"Yog kuv hais tias ib tug neeg txhaum yuav tuag, tiamsis koj tsis qhia kom nws hloov siab thiab kom nws tsis txhob raug kev ploj kev tuag, nws yuav tuag vim nws tej kev txhaum mas kuv yuav muab nws lub txim rau koj ris."},{"bible_id":"1525","chapter_code":"EZK.3","verse_code":"EZK.3.19","label":"19","content":"Yog hais tias koj twb xub qhia rau tus neeg txhaum ntawd lawm, tiamsis nws tsis kam tso nws tej kev txhaum tseg, mas tus ntawd yuav tuag vim nws tej txhaum, tiamsis koj yuav dim."},{"bible_id":"1525","chapter_code":"EZK.3","verse_code":"EZK.3.20","label":"20","content":"\u201cYog ib tug neeg ncaj ncees tso kev ncaj ncees tseg mus ua txhaum thiab yog kuv muab kev sim siab los cuab nws kev. Yog koj tsis mus qhia nws mas nws yuav tuag vim nws tej kev txhaum, kuv yuav tsis suav tej uas nws tau ua zoo tas los lawm, thiab kuv yuav muab nws lub txim rau koj ris."},{"bible_id":"1525","chapter_code":"EZK.3","verse_code":"EZK.3.21","label":"21","content":"Yog koj ntuas ib tug neeg ncaj ncees kom tsis txhob ua txhaum, yog nws mloog koj lus thiab tsis ua txhaum, nws yuav tsis raug kev ploj kev tuag, ces kuv yuav tseg koj txojsia.\u201d"},{"bible_id":"1525","chapter_code":"EZK.3","verse_code":"EZK.3.22","label":"22","content":"Tus TSWV lub hwjchim los kav hlo kuv thiab tus TSWV hais rau kuv hais tias, \u201cKoj cia li sawv mus rau tom lub voshav. Kuv muaj lus yuav hais rau koj tod.\u201d"},{"bible_id":"1525","chapter_code":"EZK.3","verse_code":"EZK.3.23","label":"23","content":"Yog li ntawd, kuv thiaj mus rau tom lub voshav, kuv pom tus TSWV lub tshwjchim ci ntsa iab ib yam li kuv tau pom ntawm ntug Dej Khenpales. Kuv txawm qhau cev hlo ntsejmuag ti nkaus rau hauv av,"},{"bible_id":"1525","chapter_code":"EZK.3","verse_code":"EZK.3.24","label":"24","content":"tiamsis Vajtswv tus ntsujplig los kav hlo kuv thiab tsa kuv sawv. Tus TSWV hais rau kuv hais tias, \u201cKoj cia li rov mus tsev, kaw qhovrooj thiab nyob twjywm."},{"bible_id":"1525","chapter_code":"EZK.3","verse_code":"EZK.3.25","label":"25","content":"Tub noobneej, koj yuav raug luag muab hlua khi thiab koj yuav khiav tsis dhau ntawm lawv mus li."},{"bible_id":"1525","chapter_code":"EZK.3","verse_code":"EZK.3.26","label":"26","content":"Kuv yuav ua kom koj tus nplaig txhav thiab hais tsis tau lus rau cov neeg ntxeev siab ntawd."},{"bible_id":"1525","chapter_code":"EZK.3","verse_code":"EZK.3.27","label":"27","content":"Thaum kuv hais rau koj thiab pub koj rov hais tau lus, ces koj yuav hais rau lawv hais tias tus TSWV uas kav ib puas tsav yam hais li no. Lawv cov ntawd muaj ibtxhia yuav mloog koj hais, thiab muaj ibtxhia yuav tsis mloog, rau qhov lawv yog cajces ntxeev siab.\u201d"},{"bible_id":"1525","chapter_code":"EZK.4","verse_code":"EZK.4.1","label":"1","content":"Vajtswv hais tias, \u201cTub noobneej, koj mus nqa ib daim thwvcib los tso rau ntawm koj xubntiag thiab muab suam ua lub nroog Yeluxalees."},{"bible_id":"1525","chapter_code":"EZK.4","verse_code":"EZK.4.2","label":"2","content":"Koj ua kom muaj ntsa yeej puagncig lub nroog, ua chaw fajxwm, muab av meem ua ib tug tswg tiv rog, thiab tso tej cuabyeej rhuav lub nroog puagncig lub nroog."},{"bible_id":"1525","chapter_code":"EZK.4","verse_code":"EZK.4.3","label":"3","content":"Koj muab ib daim hlau los tsa ua ib tug ntsa yeej quas koj thiab lub nroog; koj tig ntsejmuag mus rau ntawm lub nroog, piv txog lub nroog tabtom raug luag tuaj tua, thiab koj yog tus uas tuaj vij lub nroog ntawd ntag. Qhov no yuav ua ib qho cim tseemceeb rau haivneeg Yixalayees."},{"bible_id":"1525","chapter_code":"EZK.4","verse_code":"EZK.4.4+EZK.4.5","label":"4-5","content":"\u201cKoj pw tig rau sab laug. Kuv  yuav muab haivneeg Yixalayees tej kev txhaum tso rau saum koj. Koj yuav pw txomnyem peb puas cuaj caum hnub, vim lawv tej kev txhaum. Ib xyoos twg kuv rau txim rau koj ib hnub thiaj yuav tas lawv tej kev txhaum."},{"bible_id":"1525","chapter_code":"EZK.4","verse_code":"EZK.4.6","label":"6","content":"Thaum koj ua li ntawd tas lawm, koj ho pw tig rau sab xis tiv kev txomnyem plaub caug hnub, vim cov Yudas tej kev txhaum. Ib xyoos twg kuv rau txim rau koj ib hnub."},{"bible_id":"1525","chapter_code":"EZK.4","verse_code":"EZK.4.7","label":"7","content":"\u201cKoj tig xubntiag rau lub nroog Yeluxalees; nqus nrig rau lub nroog thiab cev kuv tej lus tawmtsam lub nroog ntawd."},{"bible_id":"1525","chapter_code":"EZK.4","verse_code":"EZK.4.8","label":"8","content":"Kuv yuav muab koj khi rau ntawd kom koj tig tsis tau cev mus txog thaum luag tuaj vij tau lub nroog tso!"},{"bible_id":"1525","chapter_code":"EZK.4","verse_code":"EZK.4.9","label":"9","content":"\u201cKoj cia li muab hmoov pias, hmoov nplej, hmoov taum lag, hmoov taum mog, hmoov cej, thiab hmoov qib sib xyaws zuaj puab ua ib co ncuav. Npaj tej ntawd rau koj noj lub sijhawm peb puas cuaj caum hnub uas koj pw tig rau sab laug ntawd."},{"bible_id":"1525","chapter_code":"EZK.4","verse_code":"EZK.4.10","label":"10","content":"Ib hnub twg tsuas pub koj noj yim lag ncuav xwb, tsis pub koj noj tshaj ntawd li."},{"bible_id":"1525","chapter_code":"EZK.4","verse_code":"EZK.4.11","label":"11","content":"Ib hnub twg tsuas pub koj haus ob khob dej xwb, tsis pub koj haus tshaj ntawd li."},{"bible_id":"1525","chapter_code":"EZK.4","verse_code":"EZK.4.12","label":"12","content":"Koj muab neeg tej quav qhuav ua taws rauv, ci ncuav saum cov ncaig quav neeg ntawd thiab coj mus noj tabmeeg rau txhua tus pom.\u201d"},{"bible_id":"1525","chapter_code":"EZK.4","verse_code":"EZK.4.13","label":"13","content":"Tus TSWV hais tias, \u201cCov Yixalayees yuav tau noj tej zaub mov tsis huv uas txwv tsis pub noj,  thaum uas kuv ntiab lawv mus nyob rau lwm tebchaws lawm.\u201d"},{"bible_id":"1525","chapter_code":"EZK.4","verse_code":"EZK.4.14","label":"14","content":"Kuv teb hais tias, \u201cTus TSWV uas kav ib puas tsav yam, kuv ua tsis tau li ko! Kuv yeej tsis tau ua ib yam tsis huv rau kuv lub cev li. Txij thaum uas kuv tseem yog menyuam yaus los kuv yeej tsis tau noj tej nqaij tsiaj uas nws tuag nws lossis tej tsiaj qus tom tuag li. Kuv yeej tsis tau noj ib yam zaub mov uas tsis huv li.\u201d"},{"bible_id":"1525","chapter_code":"EZK.4","verse_code":"EZK.4.15","label":"15","content":"Yog li ntawd, Vajtswv hais tias, \u201cZoo lawm lauj! Kuv yuav cia koj muab quav nyuj hloov quav neeg, thiab koj yuav ci ncuav saum cov ncaig quav nyuj ntawd.\u201d"},{"bible_id":"1525","chapter_code":"EZK.4","verse_code":"EZK.4.16","label":"16","content":"Vajtswv hais ntxiv tias, \u201cTub noobneej, kuv yuav txiav tsis pub kom lub nroog Yeluxalees muaj noj muaj haus. Cov neeg uas nyob hauv yuav nyuaj siab heev, ces lawv yuav muab teev luj zaub mov rau lawv noj thiab luj dej rau lawv haus lawm xwb."},{"bible_id":"1525","chapter_code":"EZK.4","verse_code":"EZK.4.17","label":"17","content":"Zaub mov thiab dej haus los kuj tas; mas lawv yuav tas kev cia siab, thiab lawv yuav raug kev puastsuaj vim lawv tej kev txhaum.\u201d"},{"bible_id":"1525","chapter_code":"EZK.5","verse_code":"EZK.5.1","label":"1","content":"Tus TSWV hais tias, \u201cTub noobneej, cia li muab ib rab ntaj uas ntse heev los chais koj cov hwjtxwv thiab cov plaubhau kom dulug. Muab teev los luj cov plaubhau ntawd thiab muab faib ua peb feem."},{"bible_id":"1525","chapter_code":"EZK.5","verse_code":"EZK.5.2","label":"2","content":"Thaum luag vij lub nroog dhau lawm, koj muab ib feem coj mus hlawv rau hauv nroog; muaj dua ib feem koj muab koj rab ntaj tsuav ncig lub nroog, thiab muab dua ib feem tso rau cua tshuab ya mus, kuv yuav rho kuv rab ntaj caum."},{"bible_id":"1525","chapter_code":"EZK.5","verse_code":"EZK.5.3","label":"3","content":"Koj muab ob peb txoj plaubhau ntsaws rau hauv koj lub nqaws tsho cia."},{"bible_id":"1525","chapter_code":"EZK.5","verse_code":"EZK.5.4","label":"4","content":"Thiab koj rov rho ob peb txoj coj mus hlawv rau hauv qhovcub dua thiab cia kom kub hnyiab tas. Txij ntawd mus, hluavtaws yuav kis mus kub haivneeg Yixalayees kom tas.\u201d"},{"bible_id":"1525","chapter_code":"EZK.5","verse_code":"EZK.5.5","label":"5","content":"Tus TSWV uas kav ib puas tsav yam hais tias, \u201cKoj saib! Kuv muab lub nroog Yeluxalees tso rau hauv plawv ntiajteb uas muaj ntau lub tebchaws nyob puagncig nws."},{"bible_id":"1525","chapter_code":"EZK.5","verse_code":"EZK.5.6","label":"6","content":"Tiamsis vim Yeluxalees tawmtsam kuv tej lus samhwm, kuv thiaj paub hais tias nws ua phem tshaj lwm haivneeg thiab tawv ncauj tshaj cov tebchaws uas nyob puagncig nws. Yeluxalees tso kuv tej lus samhwm tseg thiab tsis coj raws li kuv tej kevcai."},{"bible_id":"1525","chapter_code":"EZK.5","verse_code":"EZK.5.7","label":"7","content":"Yeluxalees, kuv yog tus TSWV uas kav ib puas tsav yam, koj mloog kuv hais. Vim koj tsis coj raws li kuv tej kevcai thiab tsis ceev kuv tej lus samhwm, koj thiaj tsim kev kub ntxhov ntau dua cov tebchaws uas nyob puagncig koj. Koj tseem xyaum ua raws li lwm haivneeg ua thiab."},{"bible_id":"1525","chapter_code":"EZK.5","verse_code":"EZK.5.8","label":"8","content":"Kuv yog tus TSWV uas kav ib puas tsav yam, kuv qhia rau koj hais tias kuv yog koj tus yeebncuab ntag. Kuv yuav rau txim rau koj tabmeeg txhua haivneeg."},{"bible_id":"1525","chapter_code":"EZK.5","verse_code":"EZK.5.9","label":"9","content":"Vim tej kev phem kev qias uas koj ua, kuv yuav rau txim rau lub nroog Yeluxalees uas yav tas los kuv tsis tau rau dua thiab yav tom ntej los yuav tsis rau ib zaug li lawm."},{"bible_id":"1525","chapter_code":"EZK.5","verse_code":"EZK.5.10","label":"10","content":"Vim li ntawd, cov neeg uas nyob hauv lub nroog Yeluxalees, niamtxiv yuav noj menyuam thiab menyuam yuav noj niamtxiv. Kuv yuav rau txim rau nej cov uas tseem ua neej nyob kom khiav mus nyob ua sab ua sua rau txhua qhov."},{"bible_id":"1525","chapter_code":"EZK.5","verse_code":"EZK.5.11","label":"11","content":"\u201cKuv yog Vajtswv tus uas muaj sia nyob, kuv hais rau nej hais tias vim nej tau ua kev phem kev qias thiab pe mlom ua rau kuv lub Tuamtsev tsis huv lawm, kuv yuav muab nej tso tseg tsis hlub nej hlo li."},{"bible_id":"1525","chapter_code":"EZK.5","verse_code":"EZK.5.12","label":"12","content":"Nej cov neeg ib feem peb yuav tuag rau kev mob kev nkeeg thiab kev tshaib kev nqhis rau hauv nroog; ib feem peb yuav tuag rau hniav ntaj hniav riam rau sab nraum ntug nroog; thiab ib feem peb kuv yuav muab tso rau cua ntsawj ya mus thiab kuv yuav rho ntaj caum."},{"bible_id":"1525","chapter_code":"EZK.5","verse_code":"EZK.5.13","label":"13","content":"\u201cNej yuav raug kuv txojkev chim thiab kev npautaws mus txog thaum kuv lub siab nqig. Thaum nej pom tej no lawm, nej yuav paub hais tias kuv yog tus TSWV uas tau hais tej no; kuv khib vim tej uas nej ua tsis ncaj."},{"bible_id":"1525","chapter_code":"EZK.5","verse_code":"EZK.5.14","label":"14","content":"Lwm haivneeg uas nyob puagncig nej, txhua tus uas dua kev yuav luag nej plig, txob thuam nej thiab yuav lug kev mus."},{"bible_id":"1525","chapter_code":"EZK.5","verse_code":"EZK.5.15","label":"15","content":"\u201cThaum kuv chim, kuv npautaws thiab rau txim rau nej, txhua haivneeg uas nyob puagncig nej yuav ntshai heev. Lawv yuav saib tsis taus nej thiab muab nej tso dag tso luag."},{"bible_id":"1525","chapter_code":"EZK.5","verse_code":"EZK.5.16","label":"16","content":"Kuv yuav txiav tsis pub kom nej muaj kev noj kev haus, cia nej tuag tshaib tuag nqhis. Nej  yuav nyiaj tshaib yoo nqhis tiv kev mob ib yam li xibxub vos chob nej."},{"bible_id":"1525","chapter_code":"EZK.5","verse_code":"EZK.5.17","label":"17","content":"Kuv yuav tso kev tshaib kev nqhis thiab tej tsiaj qus los noj nej tej menyuam; kuv yuav tso kab mob kev nkeeg, kev siv kev npog, thiab kev tsov kev rog los raug nej. Kuv yog tus TSWV uas hais tej li ntawd.\u201d"},{"bible_id":"1525","chapter_code":"EZK.6","verse_code":"EZK.6.1","label":"1","content":"Tus TSWV hais rau kuv hais tias:"},{"bible_id":"1525","chapter_code":"EZK.6","verse_code":"EZK.6.2","label":"2","content":"\u201cTub noobneej, koj tsa qhovmuag saib cov Yixalayees tej roob thiab qhia kuv tej lus rau lawv."},{"bible_id":"1525","chapter_code":"EZK.6","verse_code":"EZK.6.3","label":"3","content":"Koj hais kom cov Yixalayees tej roob mloog tus TSWV uas kav ib puas tsav yam tej lus thiab hais rau tej roob, tej pov roob, tej kwjha thiab tej hav li no: Kuv yuav rho ntaj tsuav cov neeg tej chaw pe mlom kom puastsuaj tas."},{"bible_id":"1525","chapter_code":"EZK.6","verse_code":"EZK.6.4","label":"4","content":"Tej thaj fij khoom thiab tej thaj hlawv tshuaj tsw qab yuav raug rhuav kom tawg tas. Txhua tus neeg yuav raug tua tuag tas rau ntawm lawv tej mlom."},{"bible_id":"1525","chapter_code":"EZK.6","verse_code":"EZK.6.5","label":"5","content":"Kuv yuav muab Yixalayees cov neeg tuag tso rau ntawm lawv tej mlom hauv ntej; kuv yuav muab lawv tej pobtxha tso pawglug puagncig lawv tej thaj."},{"bible_id":"1525","chapter_code":"EZK.6","verse_code":"EZK.6.6","label":"6","content":"Cov Yixalayees tej nroog yuav raug rhuav puastsuaj tas; lawv tej thaj thiab lawv tej mlom yuav raug tsoo kom tawg ntsoog ntxaws; lawv tej thaj hlawv tshuaj tsw qab los yuav tawg tas, thiab tej haujlwm uas lawv ua yuav ploj mus."},{"bible_id":"1525","chapter_code":"EZK.6","verse_code":"EZK.6.7","label":"7","content":"Yuav muaj neeg tuag pawglug txhua qhov, ces nej cov uas seem yuav paub hais tias kuv yog tus TSWV."},{"bible_id":"1525","chapter_code":"EZK.6","verse_code":"EZK.6.8","label":"8","content":"\u201cKuv yuav cia ibtxhia khiav dim tsis raug luag tua thiab yuav coj lawv mus nrog lwm haivneeg nyob,"},{"bible_id":"1525","chapter_code":"EZK.6","verse_code":"EZK.6.9","label":"9","content":"lawv yuav mus ua neeg poob tebchaws. Thaum ntawd lawv yuav nco txog kuv thiab paub hais tias kuv yog tus uas rau txim rau lawv thiab ua rau lawv poob ntsejmuag,  vim lawv tsis muab siab npuab kuv, lawv tso kuv tseg thiab mus pe mlom. Ces lawv yuav rov ntxub lawv, vim tej kev phem kev qias uas lawv tau ua tas los lawm."},{"bible_id":"1525","chapter_code":"EZK.6","verse_code":"EZK.6.10","label":"10","content":"Lawv yuav paub hais tias kuv yog tus TSWV, thiab kuv tej lus yog lus tseeb tsis yog lam hais.\u201d"},{"bible_id":"1525","chapter_code":"EZK.6","verse_code":"EZK.6.11","label":"11","content":"Tus TSWV uas kav ib puas tsav yam hais tias, \u201cKoj cia li npuaj teg ntaug taw thiab quaj tu siab nrho vim tej kev phem kev qias thiab tej kev pe dab pe mlom uas cov Yixalayees tau ua. Lawv yuav tuag tas rau hauv tshavrog lossis kev tshaib kev nqhis lossis kev mob kev nkeeg."},{"bible_id":"1525","chapter_code":"EZK.6","verse_code":"EZK.6.12","label":"12","content":"Cov uas nyob deb yuav tuag rau kab mob kev nkeeg; cov uas nyob ze yuav raug tua tuag tas rau hauv tshavrog; cov uas dim hauv tshavrog los yuav tuag rau kev tshaib kev nqhis. Lawv yuav raug kuv txojkev chim uas loj kawg nkaus."},{"bible_id":"1525","chapter_code":"EZK.6","verse_code":"EZK.6.13","label":"13","content":"Thaum nej pom tej tuag nyob ntawm tej mlom thiab nyob puagncig tej thaj, thoob plaws rau saum tej pov roob siab, saum tej ncov roob, hauv qab txhua tsob ntoo uas muaj nplooj tsaus nti, txhua tsob qab ntoo qhib thiab txhua qhov chaw uas lawv hlawv khoom fij rau lawv tej mlom, ces nej txhua tus yuav paub hais tias kuv yog tus TSWV tiag."},{"bible_id":"1525","chapter_code":"EZK.6","verse_code":"EZK.6.14","label":"14","content":"Kuv yuav tsa tes tawmtsam lawv thiab ua kom lawv lub tebchaws raug puastsuaj. Kuv yuav ua kom lub tebchaws ua tsis tau noj, txij kiag nram tiaj suabpuam los txog ntua pem lub nroog Linpelas uas nyob rau sab qaumteb, thiab yuav tsis tseg chaw rau cov Yixalayees nyob li. Ces nej txhua tus yuav paub hais tias kuv yog tus TSWV.\u201d"},{"bible_id":"1525","chapter_code":"EZK.7","verse_code":"EZK.7.1","label":"1","content":"Tus TSWV hais rau kuv hais tias,"},{"bible_id":"1525","chapter_code":"EZK.7","verse_code":"EZK.7.2","label":"2","content":"\u201cTub noobneej, kuv yog tus TSWV uas kav ib puas tsav yam, kuv hais tej lus no rau cov Yixalayees lub tebchaws: Hnub kawg los txog lub tebchaws lawm!"},{"bible_id":"1525","chapter_code":"EZK.7","verse_code":"EZK.7.3","label":"3","content":"\u201cCov Yixalayees, hnub kawg twb los txog nej lawm. Nej yuav raug kuv txojkev chim, rau qhov kuv yuav txiav txim rau nej pauj tej kev phem kev qias uas nej tau ua tas los lawm."},{"bible_id":"1525","chapter_code":"EZK.7","verse_code":"EZK.7.4","label":"4","content":"Kuv yuav tsis tseg nej thiab tsis hlub nej li. Kuv yuav rau txim rau nej vim tej kev phem kev qias uas nej tau ua, nej thiaj paub hais tias kuv yog tus TSWV.\u201d"},{"bible_id":"1525","chapter_code":"EZK.7","verse_code":"EZK.7.5","label":"5","content":"Tus TSWV uas kav ib puas tsav yam hais tias, \u201cYuav muaj kev siv kev npog los raug nej ib yam tas ib yam tuaj."},{"bible_id":"1525","chapter_code":"EZK.7","verse_code":"EZK.7.6","label":"6","content":"Hnub kawg los txog lawm, hnub kawg los txog lawm. Kev siv kev npog zaum kawg los tawmtsam nej lawm. Nws los txog lawm."},{"bible_id":"1525","chapter_code":"EZK.7","verse_code":"EZK.7.7","label":"7","content":"Hnub kawg los txog rau nej cov neeg uas nyob hauv lub tebchaws no lawm. Lub sijhawm los txog lawm, yuav tsis muaj pe mlom thiab kev lomzem nyob saum tej roob, tiamsis tsuas muaj kev nyuaj siab lawm xwb."},{"bible_id":"1525","chapter_code":"EZK.7","verse_code":"EZK.7.8","label":"8","content":"\u201cTshuav tsis ntev lawm nej yuav raug kuv txojkev chim. Kuv yuav rau txim pauj tej kev phem kev qias uas nej tau ua los lawm."},{"bible_id":"1525","chapter_code":"EZK.7","verse_code":"EZK.7.9","label":"9","content":"Kuv yuav tsis tseg nej thiab tsis hlub nej li. Kuv yuav rau txim rau nej vim tej kev phem kev qhia uas nej tau ua, nej thiaj paub hais tias kuv yog tus TSWV thiab yog tus uas rau txim rau nej.\u201d"},{"bible_id":"1525","chapter_code":"EZK.7","verse_code":"EZK.7.10","label":"10","content":"Hnub uas muaj kev puastsuaj los txog lawm. Kev siv kev npog tabtom huam loj zuj zus. Thiab kev khavtheeb muaj tshwm tuaj."},{"bible_id":"1525","chapter_code":"EZK.7","verse_code":"EZK.7.11","label":"11","content":"Kev siv kev npog huam loj zuj zus mus ua kev phem kev qias. Lawv tej kev muaj txiag npluanuj, kev ua nom ua tswv thiab kev muaj koob muaj meej yuav ploj mus tas."},{"bible_id":"1525","chapter_code":"EZK.7","verse_code":"EZK.7.12","label":"12","content":"Lub sijhawm los txog lawm. Tus uas muag khoom los tsis txhob tu siab, tus uas yuav khoom los tsis txhob zoo siab, rau qhov Vajtswv txojkev txiav txim yuav los raug txhua tus huv tibsi."},{"bible_id":"1525","chapter_code":"EZK.7","verse_code":"EZK.7.13","label":"13","content":"Yam uas tej tub lag tub luam muab muag lawm, lawv yeej muab tsis tau rov los tas lawv simneej, rau qhov Vajtswv yuav txiav txim rau txhua tus tsis zam li. Cov neeg uas ua phem ua qias yuav tsis muaj ib tug muaj sia nyob."},{"bible_id":"1525","chapter_code":"EZK.7","verse_code":"EZK.7.14","label":"14","content":"Thaum luag tshuab xyu sawvdaws yeej npaj txhij lawm, tiamsis tsis muaj leejtwg kam mus ntaus rog, vim li ntawd Vajtswv txojkev chim thiaj yuav los raug txhua tus huv tibsi."},{"bible_id":"1525","chapter_code":"EZK.7","verse_code":"EZK.7.15","label":"15","content":"Nyob sab nraud muaj kev sib ntaus sib tua txhua qhov, nyob sab hauv muaj kev mob kev nkeeg thiab kev tshaib kev nqhis. Tus uas nyob tom teb yuav tuag rau hniav ntaj hniav riam, thiab tus uas nyob hauv nroog los yuav tuag rau kev mob kev nkeeg thiab kev tshaib kev nqhis."},{"bible_id":"1525","chapter_code":"EZK.7","verse_code":"EZK.7.16","label":"16","content":"Muaj ibtxhia yuav khiav dim mus rau saum tej hauv roob ib yam li tej nquab uas ntshai thiab ya hauv hav los. Lawv yuav quaj tu siab rau lawv tej kev txhaum."},{"bible_id":"1525","chapter_code":"EZK.7","verse_code":"EZK.7.17","label":"17","content":"Lawv tej cajnpab yuav tsaug leeg, thiab lawv tej hauvcaug yuav tshee tsis muaj zog."},{"bible_id":"1525","chapter_code":"EZK.7","verse_code":"EZK.7.18","label":"18","content":"Lawv yuav muab ntaubtsaj los npua thiab quaj tshee hnyo. Lawv yuav muab lawv tej plaubhau chais, thiab lawv yuav raug kev txajmuag."},{"bible_id":"1525","chapter_code":"EZK.7","verse_code":"EZK.7.19","label":"19","content":"Lawv yuav muab lawv tej nyiaj tej kub povtseg rau hauv plawv kev ib yam li tej liamsim, vim tej nyiaj tej kub ntawd pab tsis tau lawv dim ntawm tus TSWV txojkev chim uas loj kawg nkaus. Tej nyiaj tej kub uas lawv muaj los yeej daws tsis tau lawv txojkev tshaib nqhis thiab pab tsis tau kom lawv muaj kev txaus siab. Tej nyiaj tej kub ntawd tsuas yog ua kom lawv mus ua kev txhaum xwb."},{"bible_id":"1525","chapter_code":"EZK.7","verse_code":"EZK.7.20","label":"20","content":"Lawv khavtheeb rau lawv tej saw nyiaj saw kub uas zoo nkauj, tiamsis lawv siv tej ntawd nchuav ua tej mlom uas phem qias. Vim li ntawd tus TSWV thiaj muab lawv tej nyiaj tej kub tig mus ua kev phem tawmtsam lawv."},{"bible_id":"1525","chapter_code":"EZK.7","verse_code":"EZK.7.21","label":"21","content":"Tus TSWV hais tias, \u201cKuv yuav cia lwm haivneeg tuaj huab ib puas tsav yam uas lawv muaj. Cov neeg uas tsis ncaj ncees yuav tuaj txeeb lawv tej nyiaj txiag thiab coj mus siv ua kev phem kev qias."},{"bible_id":"1525","chapter_code":"EZK.7","verse_code":"EZK.7.22","label":"22","content":"Thaum tubsab tuaj tsoo nkag mus ua tsis huv rau lub Tuamtsev thiab nqa tej khoom tsimtxiaj mus ua kev phem kev qias los kuv yeej yuav tsis quavntsej lawv li."},{"bible_id":"1525","chapter_code":"EZK.7","verse_code":"EZK.7.23","label":"23","content":"\u201cMuaj kev kub ntxhov,  kev sib ntaus sib tua thoob lub tebchaws, thiab kev siv kev npog nyob hauv txhua lub nroog."},{"bible_id":"1525","chapter_code":"EZK.7","verse_code":"EZK.7.24","label":"24","content":"Kuv yuav coj lwm haivneeg uas ua phem kawg nkaus tuaj rau hauv nej lub tebchaws, thiab cia lawv txeeb nej tej vajtse. Thaum uas kuv tso lwm haivneeg tuaj ua tsis huv rau nej lub Tuamtsev, nej cov neeg uas muaj zog heev yuav ua tsis tau dabtsi."},{"bible_id":"1525","chapter_code":"EZK.7","verse_code":"EZK.7.25","label":"25","content":"Kev txhawj kev ntshai los txog lawm. Nej yuav nrhiav kev thajyeeb tiamsis yuav nrhiav tsis tau li."},{"bible_id":"1525","chapter_code":"EZK.7","verse_code":"EZK.7.26","label":"26","content":"Kev siv kev npog ib yam tas ib yam tuaj, thiab yuav muaj xaiv muaj lus hais tsis paub tas. Nej yuav thov cov cev Vajtswv lus kom cev Vajtswv lus rau nej, tiamsis Vajtswv tsis los qhia rau lawv lawm. Cov povthawj yuav tsis muaj lus dabtsi qhia rau cov neeg, thiab cov txwjlaug los yuav tsis muaj tswvyim tuavxam lawm."},{"bible_id":"1525","chapter_code":"EZK.7","verse_code":"EZK.7.27","label":"27","content":"Vajntxwv yuav quaj ntsuag, tej nomtswv yuav tas kev cia sab, thiab cov pejxeem yuav ntshai tshee hnyo. Kuv yuav rau txim rau nej vim tej uas nej tau ua tas los lawm, thiab kuv yuav txiav txim rau nej ib yam li nej tau txiav txim rau lwm tus lawm. Nej thiaj paub hais tias kuv yog tus TSWV.\u201d"},{"bible_id":"1525","chapter_code":"EZK.8","verse_code":"EZK.8.1","label":"1","content":"Lub rau hli ntuj hnub xiab tsib xyoo rau uas peb raug ntes mus nyob rau lwm tebchaws, cov Yudas tej thawjcoj uas raug ntes mus nrog kuv nyob ua ke hauv kuv tsev. Tamsim ntawd tus TSWV uas kav ib puas tsav yam lub hwjchim los kav hlo kuv."},{"bible_id":"1525","chapter_code":"EZK.8","verse_code":"EZK.8.2","label":"2","content":"Kuv tsa qhovmuag saib rau saud, kuv pom muaj ib yam zoo li tus neeg. Txij ntawm nws lub duav rov hauv zoo li hluavtaws thiab txij ntawm nws lub duav rov saud zoo li tej tooj dag uas luag muab txhuam ci ci lawm."},{"bible_id":"1525","chapter_code":"EZK.8","verse_code":"EZK.8.3","label":"3","content":"Nws cev ib yam zoo li txhais tes tuaj kov kuv cov plaubhau. Nyob hauv zaj yogtoog ntawd, Vajtswv tus ntsujplig txawm los nqa hlo kuv rau saum nruab ntug thiab coj kuv mus rau hauv Yeluxalees. Nws coj kuv nkag ntawm lub roojvag sab qaumteb mus rau hauv lub Tuamtsev, nyob qhov ntawd muaj ib tug mlom uas Vajtswv ntxub heev."},{"bible_id":"1525","chapter_code":"EZK.8","verse_code":"EZK.8.4","label":"4","content":"Kuv pom cov Yixalayees tus Vajtswv lub tshwjchim zoo ib yam li kuv tau pom zaum tas los ntawm ntug dej Khenpales."},{"bible_id":"1525","chapter_code":"EZK.8","verse_code":"EZK.8.5","label":"5","content":"Vajtswv hais rau kuv hais tias, \u201cTub noobneej, koj cia li ntsia mus rau sab qaumteb.\u201d Kuv txawm ntsia rau pem, kuv pom ib tug mlom uas Vajtswv ntxub heev nyob ze ntawm lub thaj uas yog txojkev los tom lub roojvag los."},{"bible_id":"1525","chapter_code":"EZK.8","verse_code":"EZK.8.6","label":"6","content":"Vajtswv hais rau kuv hais tias, \u201cTub noobneej, koj puas pom muaj dabtsi tshwmsim? Koj saib tej kev phem kev qias uas cov Yixalayees ua ntawm no ua rau kuv khiav deb zuj zus ntawm kuv lub chaw dawbhuv mus lawm. Koj tseem yuav pom tej yam uas phem tshaj tej no thiab.\u201d"},{"bible_id":"1525","chapter_code":"EZK.8","verse_code":"EZK.8.7","label":"7","content":"Nws coj kuv mus rau ntawm txojkev uas los nraum lub tshavpuam los thiab qhia kom kuv saib ib lub qhov ntawm sab phabntsa."},{"bible_id":"1525","chapter_code":"EZK.8","verse_code":"EZK.8.8","label":"8","content":"Nws hais tias, \u201cTub noobneej, koj cia li tsoo sab phabntsa no.\u201d Kuv txawm tsoo sab phabntsa ntawd tawg txua rau hauv thiab pom ib lub qhovrooj."},{"bible_id":"1525","chapter_code":"EZK.8","verse_code":"EZK.8.9","label":"9","content":"Nws hais rau kuv hais tias, \u201cKoj cia li mus rau sab hauv thiab saib tej kev phem kev qias uas lawv ua nyob rau hauv.\u201d"},{"bible_id":"1525","chapter_code":"EZK.8","verse_code":"EZK.8.10","label":"10","content":"Yog li ntawd, kuv thiaj mus rau hauv thiab saib. Kuv pom luag nraj tej duab ua tej tug nab thiab lwm yam tsiaj tsis huv,  thiab tej mlom uas cov Yixalayees pe puv nkaus rau tim tej phabntsa."},{"bible_id":"1525","chapter_code":"EZK.8","verse_code":"EZK.8.11","label":"11","content":"Cov Yixalayees tej thawjcoj xya caum leej tuaj nyob ntawd, Safas tus tub Yaxaniyas los nrog lawv nyob ntawd thiab. Lawv cov ntawd ib leeg tuav rawv ib qho hmoov tshuaj tsw qab hlawv ua pa ncho auv niab."},{"bible_id":"1525","chapter_code":"EZK.8","verse_code":"EZK.8.12","label":"12","content":"Vajtswv nug kuv hais tias, \u201cTub noobneej, koj puas pom tej uas cov Yixalayees tej thawjcoj tuaj ua nyob nraim nkoos ntawd? Lawv tabtom pehawm hauv chav uas muaj tej duab mlom nyob puv nkaus. Lawv hais tias, \u2018Tus TSWV tsis pom peb li! Nws twb tso peb lub tebchaws tseg lawm.\u2019 \u201d"},{"bible_id":"1525","chapter_code":"EZK.8","verse_code":"EZK.8.13","label":"13","content":"Ces tus TSWV hais rau kuv hais tias, \u201cKoj tseem yuav pom lawv ua tej kev phem kev qias uas phem tshaj ntawd thiab.\u201d"},{"bible_id":"1525","chapter_code":"EZK.8","verse_code":"EZK.8.14","label":"14","content":"Tus TSWV coj kuv mus rau ntawm lub roojvag sab pem lub Tuamtsev thiab qhia kom kuv ntsia cov pojniam uas tuaj quaj nyiav tus mlom Tamus."},{"bible_id":"1525","chapter_code":"EZK.8","verse_code":"EZK.8.15","label":"15","content":"Nws nug kuv hais tias, \u201cTub noobneej, koj puas pom tej ntawd? Koj tseem yuav pom tej yam uas phem tshaj tej ntawd thiab.\u201d"},{"bible_id":"1525","chapter_code":"EZK.8","verse_code":"EZK.8.16","label":"16","content":"Yog li ntawd, nws coj kuv mus saib chav hauv plawv lub Tuamtsev. Nyob ze ntawm txojkev uas mus rau hauv chav pehawm Vajtswv, ntu nruab nrab ntawm qabkhav thiab lub thaj, muaj nees nkaum tsib leeg txivneej nyob ntawd. Lawv tig nraubqaum rau ntawm chav pehawm Vajtswv, tig xubntiag thiab nyo taubhau rau sab hnubtuaj pe lub hnub uas tabtom tawm tuaj."},{"bible_id":"1525","chapter_code":"EZK.8","verse_code":"EZK.8.17","label":"17","content":"Tus TSWV hais rau kuv ntxiv hais tias, \u201cTub noobneej, koj puas pom tej ntawd? Cov neeg Yudas tseem tsis tau txaus siab rau tej kev phem kev qias uas koj tau pom ntawd thiab tej kev kub ntxhov uas muaj thoob plaws lub tebchaws li. Tsis tas li ntawd xwb, lawv tseem tuaj rau hauv lub Tuamtsev no ua tej kev phem kom txaus lawv siab thiab ua kom kuv chim. Koj saib! Lawv ua txhua yam tawmtsam kuv npaum li lawv yuav ua tau."},{"bible_id":"1525","chapter_code":"EZK.8","verse_code":"EZK.8.18","label":"18","content":"Lawv yuav raug kuv txojkev chim uas loj kawg nkaus. Kuv yuav tsis tseg thiab tsis hlub lawv li. Txawm yog lawv yuav quaj thov kuv los kuv yuav tsis mloog lawv tej lus thov.\u201d"},{"bible_id":"1525","chapter_code":"EZK.9","verse_code":"EZK.9.1","label":"1","content":"Kuv hnov Vajtswv hu nrov nrov hais tias, \u201cNej cov uas yuav rau txim rau lub nroog, cia li los ntawm no, coj nej tej cuabyeej ua rog nrog nej.\u201d"},{"bible_id":"1525","chapter_code":"EZK.9","verse_code":"EZK.9.2","label":"2","content":"Tamsim ntawd, txawm muaj rau tus txivneej tawm ntawm lub roojvag sab ped los, lawv txhua tus puavleej nqa cuabyeej ua rog thiab tig xubntiag rau sab qaumteb. Muaj ib tug txivneej hnav ris tsho ntaubmag nrog lawv pab ntawd los, nws tuav rawv ib lub thauv kua cwjmem. Lawv los sawv rau ntawm lub thaj tooj."},{"bible_id":"1525","chapter_code":"EZK.9","verse_code":"EZK.9.3","label":"3","content":"Cov Yixalayees tus Vajtswv lub tshwjchim uas ci ntsa iab txawm tawm ntawm tus qhelunpees  uas yog nws qhov chaw mus rau ntawm txoj ncauj ke uas mus rau hauv lub Tuamtsev. Tus TSWV hu tus txivneej uas hnav ris tsho ntaubmag hais tias,"},{"bible_id":"1525","chapter_code":"EZK.9","verse_code":"EZK.9.4","label":"4","content":"\u201cKoj cia li mus kom thoob plaws lub nroog Yeluxalees thiab nias cim rau txhua tus uas muaj kev txomnyem nyuaj siab hauvpliaj, vim tej kev phem kev qias uas lawv ua hauv lub nroog.\u201d"},{"bible_id":"1525","chapter_code":"EZK.9","verse_code":"EZK.9.5","label":"5","content":"Thiab kuv hnov Vajtswv hais rau pab neeg ntawd hais tias, \u201cNej cia li raws tus txivneej ntawd qab mus kom thoob lub nroog thiab tua txhua tus, tsis txhob zam thiab tsis txhob hlub leejtwg li."},{"bible_id":"1525","chapter_code":"EZK.9","verse_code":"EZK.9.6","label":"6","content":"Lojxov tua cov yawg laus, cov tub hluas, cov ntxhais hluas, cov pojniam thiab cov menyuam huv tibsi. Tiamsis nej tsis txhob ua li cas rau cov uas muaj lub cim nias rau ntawm hauvpliaj lawm. Nej cia li pib tua ntawm kuv lub Tuamtsev no mus.\u201d Lawv txawm pib tua cov thawjcoj uas sawv ntawm lub Tuamtsev."},{"bible_id":"1525","chapter_code":"EZK.9","verse_code":"EZK.9.7","label":"7","content":"Vajtswv hais rau lawv hais tias, \u201cNej cia li ua kom lub Tuamtsev tsis huv. Coj tej neeg tuag los tso pawglug rau hauv tej chav. Nej cia li nqis tes ua haujlwm!\u201d Ces lawv txawm pib tua cov neeg uas nyob hauv nroog."},{"bible_id":"1525","chapter_code":"EZK.9","verse_code":"EZK.9.8","label":"8","content":"Thaum lawv tseem tua cov neeg ntawd, kuv nyob ib leeg xwb. Kuv txhos cuag ntua nyo ua ntsejmuag ti nkaus hauv av thiab quaj thov hais tias, \u201cTus TSWV uas kav ib puas tsav yam, koj chim heev rau lub nroog Yeluxalees, ces koj txawm yuav muab cov pejxeem uas seem hauv tebchaws Yixalayees tua kom tuag tas li los?\u201d"},{"bible_id":"1525","chapter_code":"EZK.9","verse_code":"EZK.9.9","label":"9","content":"Vajtswv teb hais tias, \u201cCov Yixalayees thiab cov Yudas tau ua txhaum thiab muaj txim loj heev. Lawv tua neeg txhua qhov thoob plaws lub tebchaws thiab lawv sib ntaus sib tua puv nkaus hauv lub nroog Yeluxalees. Lawv hais tias kuv uas yog tus TSWV twb tso lawv lub tebchaws tseg lawm, kuv yeej tsis pom lawv li."},{"bible_id":"1525","chapter_code":"EZK.9","verse_code":"EZK.9.10","label":"10","content":"Tiamsis kuv yuav tsis tseg lawv thiab hlub lawv li; kuv yuav ua pauj rau lawv ib yam li lawv tau ua rau lwm tus lawm.\u201d"},{"bible_id":"1525","chapter_code":"EZK.9","verse_code":"EZK.9.11","label":"11","content":"Ces tus txivneej uas hnav ris tsho ntaubmag rov los hais rau tus TSWV hais tias, \u201cKuv twb mus ua tiav raws li koj tej lus samhwm lawm.\u201d"},{"bible_id":"1525","chapter_code":"EZK.10","verse_code":"EZK.10.1","label":"1","content":"Kuv tsa muag ntsia qhov uas zoo li lub ntuj ncaj ntawm cov qhelunpees  taubhau rau saud, kuv pom muaj ib yam zoo li lub zwmtxwv uas yog muab cov qe zeb xafiles ua."},{"bible_id":"1525","chapter_code":"EZK.10","verse_code":"EZK.10.2","label":"2","content":"Vajtswv hais rau tus txivneej hnav ris tsho ntaubmag hais tias, \u201cKoj cia li chaws kis nruab nrab ntawm cov log uas nyob hauv qab cov qhelunpees thiab muab phoovtes yawm cov hluavncaig uas cig liab ploog nqa los; thiab coj mus w kom thoob plaws lub nroog.\u201d Kuv ntsia ntsoov tus txivneej ntawd mus."},{"bible_id":"1525","chapter_code":"EZK.10","verse_code":"EZK.10.3","label":"3","content":"Thaum nws mus rau hauv, cov qhelunpees tseem tabtom sawv ntawm lub Tuamtsev sab nrad thiab muaj huab los puv nkaus chav hauv plawv."},{"bible_id":"1525","chapter_code":"EZK.10","verse_code":"EZK.10.4","label":"4","content":"Tus TSWV lub tshwjchim txawm tawm ntawm cov qhelunpees mus rau ntawm txojkev uas mus rau hauv lub Tuamtsev. Ces huab txawm los qhwv nkaus lub Tuamtsev thiab tus TSWV lub tshwjchim ci ntsa iab puv nkaus hauv chav tsev ntawd."},{"bible_id":"1525","chapter_code":"EZK.10","verse_code":"EZK.10.5","label":"5","content":"Cov qhelunpees ntxuaj tis nrov heev ua rau cov neeg uas nyob sab nraum chav ntawd hnov huv tibsi. Lub suab ntawd nrov ib yam li Vajtswv tus uas muaj Hwjchim Loj kawg nkaus lub suab."},{"bible_id":"1525","chapter_code":"EZK.10","verse_code":"EZK.10.6","label":"6","content":"Thaum tus TSWV hais kom tus txivneej uas hnav ntaubmag mus muab cov hluavncaig ntawm kis nruab nrab cov log hauv qab cov qhelunpees, tus txivneej ntawd txawm mus sawv ze ntawm ib lub log."},{"bible_id":"1525","chapter_code":"EZK.10","verse_code":"EZK.10.7","label":"7","content":"Cov qhelunpees ib tug txawm cev tes mus muab ob peb lub hluavncaig los tso rau hauv tus txivneej uas hnav ris tsho ntaubmag txhais tes, tus txivneej ntawd nqa cov hluavncaig thiab tawm mus lawm."},{"bible_id":"1525","chapter_code":"EZK.10","verse_code":"EZK.10.8","label":"8","content":"Kuv pom cov qhelunpees txhua tus muaj ib yam zoo li neeg txhais tes nyob hauv qab lawv txhua phab tis."},{"bible_id":"1525","chapter_code":"EZK.10","verse_code":"EZK.10.9+EZK.10.10","label":"9-10","content":"Kuv tseem pom plaub lub log zoo ib yam nkaus, ib lub log nyob ib sab ntawm ib tug qhelunpees. Cov log ntawd ci ib yam li cov qe zeb muaj nqis, thiab txhua lub log nyias tseem muaj dua nyias ib lub log dhos rau ntawm ceg kaum sab xis."},{"bible_id":"1525","chapter_code":"EZK.10","verse_code":"EZK.10.11","label":"11","content":"Thaum cov qhelunpees mus kev, lawv yeej mus tau rau txhua phab tsis tas tig li. Lawv yeej mus tau ua ke rau txhua phab raws li lawv xav mus."},{"bible_id":"1525","chapter_code":"EZK.10","verse_code":"EZK.10.12","label":"12","content":"Lawv tej cev, tej nraubqaum, tej tes, tej tis thiab tej log puavleej muaj qhovmuag huv tibsi."},{"bible_id":"1525","chapter_code":"EZK.10","verse_code":"EZK.10.13","label":"13","content":"Cov log ntawd zoo ib yam li cov uas kuv twb xub pom hauv thawj zaj yogtoog lawm."},{"bible_id":"1525","chapter_code":"EZK.10","verse_code":"EZK.10.14","label":"14","content":"Txhua tus qhelunpees twg muaj plaub lub ntsejmuag. Lub ib zoo li tus heev nyuj lub, lub ob zoo li neeg lub, lub peb zoo li tsov ntxhuav lub thiab lub plaub zoo li dav lub."},{"bible_id":"1525","chapter_code":"EZK.10","verse_code":"EZK.10.15","label":"15","content":"(Lawv yog tib co qhelunpees uas kuv pom ntawm ntug Dej Khenpales.) Thaum cov qhelunpees ntawd ya rau saum nruab ntug,"},{"bible_id":"1525","chapter_code":"EZK.10","verse_code":"EZK.10.16","label":"16","content":"cov log nrog lawv mus thiab. Thaum lawv nthuav tis ya los cov log yeej nrog lawv mus ua ke."},{"bible_id":"1525","chapter_code":"EZK.10","verse_code":"EZK.10.17","label":"17","content":"Thaum cov qhelunpees nres los cov log kuj nres; thiab thaum cov qhelunpees ya los cov log kuj ya thiab, rau qhov cov qhelunpees yog cov uas tswj cov log ntawd."},{"bible_id":"1525","chapter_code":"EZK.10","verse_code":"EZK.10.18","label":"18","content":"Tamsim ntawd tus TSWV lub tshwjchim uas ci ntsa iab txawm tawm ntawm txojkev uas mus rau hauv lub Tuamtsev mus nres ncaj rau saum cov qhelunpees."},{"bible_id":"1525","chapter_code":"EZK.10","verse_code":"EZK.10.19","label":"19","content":"Thaum kuv tseem saib ntsoov, cov qhelunpees txawm nthuav tis ya hauv ntiajteb no mus, ces cov log txawm ya nrog lawv mus lawm. Lawv mus nres rau ntawm lub roojvag sab hnubtuaj ntawm lub Tuamtsev, thiab tus TSWV lub tshwjchim uas ci ntsa iab los qhwv nkaus cov qhelunpees ntawd."},{"bible_id":"1525","chapter_code":"EZK.10","verse_code":"EZK.10.20","label":"20","content":"Kuv tseem nco tau hais tias yog tib co qhelunpees uas kuv twb xub pom nyob hauv qab cov Yixalayees tus Vajtswv ntawm ntug Dej Khenpales."},{"bible_id":"1525","chapter_code":"EZK.10","verse_code":"EZK.10.21","label":"21","content":"Cov qhelunpees ntawd txhua tus muaj plaub lub ntsejmuag, plaub phab tis thiab muaj ib yam zoo li neeg txhais tes nyob hauv qab lawv txhua phab tis."},{"bible_id":"1525","chapter_code":"EZK.10","verse_code":"EZK.10.22","label":"22","content":"Lawv cov ntsejmuag  zoo ib yam li cov ntsejmuag uas kuv twb xub pom nyob ntawm ntug Dej Khenpales. Txhua tus qhelunpees mus ncaj nraim rau tom hauv ntej."},{"bible_id":"1525","chapter_code":"EZK.11","verse_code":"EZK.11.1","label":"1","content":"Vajtswv tus ntsujplig los nqa hlo kuv mus rau ntawm lub roojvag uas nyob ntawm lub Tuamtsev sab hnubtuaj. Muaj nees nkaum tsib leeg txivneej nyob ze ntawm lub roojvag, muaj Axules tus tub Yaxaniyas thiab Npenayas tus tub Pelatiyas uas yog ob tug thawjcoj ntawm lawv haivneeg nrog lawv nyob ntawd."},{"bible_id":"1525","chapter_code":"EZK.11","verse_code":"EZK.11.2","label":"2","content":"Vajtswv hais rau kuv hais tias, \u201cTub noobneej, cov txivneej uas koj pom ntawd tuavhauv ua phem ua qias thiab qhia cov neeg hauv lub nroog no ua txhaum."},{"bible_id":"1525","chapter_code":"EZK.11","verse_code":"EZK.11.3","label":"3","content":"Lawv hais tias, \u2018Tsis ntev peb yuav tau ua tsev dua.  Lub nroog no zoo ib yam li lub laujkaub uas nyob hauv qhovcub, thiab peb zoo ib yam li cov nqaij uas hau hauv lub laujkaub ntawd, tiamsis txawm li cas los lub laujkaub tseem thaiv peb ntawm cov nplaim taws.\u2019"},{"bible_id":"1525","chapter_code":"EZK.11","verse_code":"EZK.11.4","label":"4","content":"Tub noobneej, koj cia li cev tej lus cem cov neeg ntawd tamsim no.\u201d"},{"bible_id":"1525","chapter_code":"EZK.11","verse_code":"EZK.11.5","label":"5","content":"Vajtswv tus ntsujplig los kav hlo kuv, thiab tus TSWV qhia kom kuv hais cov lus no rau cov neeg ntawd hais tias, \u201cCov Yixalayees, kuv paub tej uas nej hais thiab tej uas nej tuavhauv ua lawm."},{"bible_id":"1525","chapter_code":"EZK.11","verse_code":"EZK.11.6","label":"6","content":"Nej tua neeg coob leej hauv lub nroog no thiaj muaj neeg tuag pawglug rau txhua txojkev."},{"bible_id":"1525","chapter_code":"EZK.11","verse_code":"EZK.11.7","label":"7","content":"\u201cKuv yog tus TSWV uas kav ib puas tsav yam hais li no rau nej. Lub nroog no yog lub laujkaub uas tabtom nyob hauv qhovcub, tiamsis dabtsi yog cov nqaij uas hau rau hauv? Twb yog cov neeg tuag uas nej tua ntag! Nej yuav tsis tau nyob hauv lub nroog no lawm, kuv yuav muab nej tshem rau sab nraum ntug nroog!"},{"bible_id":"1525","chapter_code":"EZK.11","verse_code":"EZK.11.8","label":"8","content":"Nej puas ntshai tej hniav ntaj? Kuv yuav txib ib pab neeg nqa ntaj tuaj tua nej. Tus TSWV uas yog Vajtswv hais li ntawd."},{"bible_id":"1525","chapter_code":"EZK.11","verse_code":"EZK.11.9","label":"9","content":"Kuv yuav coj nej tawm mus rau nraum ntug nroog thiab muab nej cob rau cov neeg txawv tebchaws. Kuv twb txiav txim rau nej lawm,"},{"bible_id":"1525","chapter_code":"EZK.11","verse_code":"EZK.11.10","label":"10","content":"nej yuav raug tua tuag rau hauv nej lub tebchaws. Ces txhua tus thiaj yuav paub hais tias kuv yog tus TSWV."},{"bible_id":"1525","chapter_code":"EZK.11","verse_code":"EZK.11.11","label":"11","content":"Lub nroog no yuav tsis tiv thaiv nej li lub laujkaub tiv thaiv cov nqaij; txawm yog nej yuav nyob hauv lub tebchaws Yixalayees no qhov twg los kuv yuav rau txim rau nej."},{"bible_id":"1525","chapter_code":"EZK.11","verse_code":"EZK.11.12","label":"12","content":"Nej yuav paub hais tias kuv yog tus TSWV uas rau txim rau nej, vim nej coj lwm haivneeg tej kevcai; nej ua li ntawd yog nej rhuav kuv tej kevcai thiab kuv tej lus samhwm!\u201d"},{"bible_id":"1525","chapter_code":"EZK.11","verse_code":"EZK.11.13","label":"13","content":"Thaum kuv tseem cev Vajtswv lus, Pelatiyas cia li vau hlo tuag lawm. Kuv txhos caug ntua ua ntsejmuag ti nkaus hauv av thiab thov hais tias, \u201cTus TSWV uas kav ib puas tsav yam, thov tsis txhob ua li ko! Koj txawm yuav muab cov neeg uas seem hauv tebchaws Yixalayees tua kom tuag tas li los?\u201d"},{"bible_id":"1525","chapter_code":"EZK.11","verse_code":"EZK.11.14","label":"14","content":"Tus TSWV hais rau kuv hais tias,"},{"bible_id":"1525","chapter_code":"EZK.11","verse_code":"EZK.11.15","label":"15","content":"\u201cTub noobneej, cov neeg uas nyob hauv Yeluxalees sib tham txog koj thiab koj cov kwvtij Yixalayees uas raug ntes mus rau lwm tebchaws. Lawv hais tias, \u2018Cov neeg uas raug ntes mus ntawd nyob nrug deb lub tebchaws uas muaj kev pehawm tus TSWV. Tus TSWV twb muab lub tebchaws no cob rau peb ua peb tug lawm.\u2019"},{"bible_id":"1525","chapter_code":"EZK.11","verse_code":"EZK.11.16","label":"16","content":"\u201cKoj hais rau koj cov kwvtij uas raug ntes mus rau lwm tebchaws raws li kuv cov lus no: Kuv yog tus TSWV uas ntiab lawv mus nyob rau tej tebchaws uas deb thiab ua kom lawv tawg mus nyob xyaw ntau haivneeg. Tiamsis, txawm li ntawd los kuv yuav nrog lawv nyob hauv cov tebchaws ntawd."},{"bible_id":"1525","chapter_code":"EZK.11","verse_code":"EZK.11.17","label":"17","content":"\u201cKuv yog tus TSWV uas kav ib puas tsav yam, koj hais kuv tej lus no rau lawv hais tias kuv yuav sau lawv hauv cov tebchaws uas lawv mus nyob ntawd rov qab los thiab yuav muab lub tebchaws Yixalayees rov rau lawv."},{"bible_id":"1525","chapter_code":"EZK.11","verse_code":"EZK.11.18","label":"18","content":"Thaum lawv rov los lawv yuav tsum tso txhua yam kev phem kev qias thiab tej mlom uas lawv muaj tseg huv tibsi!"},{"bible_id":"1525","chapter_code":"EZK.11","verse_code":"EZK.11.19","label":"19","content":"Kuv yuav pub lub siab tshiab thiab txojkev xav tshiab rau lawv. Kuv yuav rho lawv lub siab uas tawv li pobzeb povtseg thiab muab lub siab uas mloog lus rau lawv."},{"bible_id":"1525","chapter_code":"EZK.11","verse_code":"EZK.11.20","label":"20","content":"Ces lawv yuav ua raws li kuv tej kevcai thiab muab siab npuab kuv tej lus samhwm. Lawv yuav yog kuv haivneeg thiab kuv yuav yog lawv tus Vajtswv."},{"bible_id":"1525","chapter_code":"EZK.11","verse_code":"EZK.11.21","label":"21","content":"Tiamsis kuv yuav rau txim rau cov neeg uas ua kev phem kev qias thiab pe mlom. Kuv yuav rau txim rau lawv, vim tej uas lawv tau ua tas los lawm.\u201d Tus TSWV uas kav ib puas tsav yam hais tej lus no."},{"bible_id":"1525","chapter_code":"EZK.11","verse_code":"EZK.11.22","label":"22","content":"Cov qhelunpees pib ya tawm thiab cov log los txawm nrog cov qhelunpees mus lawm. Cov Yixalayees tus Vajtswv lub tshwjchim uas ci ntsa iab los roos nkaus lawv."},{"bible_id":"1525","chapter_code":"EZK.11","verse_code":"EZK.11.23","label":"23","content":"Lub tshwjchim txawm ncaim lub nroog thiab mus rau tim lub roob uas nyob ntawm lub nroog sab hnubtuaj lawm."},{"bible_id":"1525","chapter_code":"EZK.11","verse_code":"EZK.11.24","label":"24","content":"Nyob rau hauv zaj yogtoog ntawd, Vajtswv tus ntsujplig nqa hlo kuv thiab coj kuv rov mus rau tim tebchaws Npanpiloos uas peb raug ntes mus nyob, ces zaj yogtoog txawm ploj lawm."},{"bible_id":"1525","chapter_code":"EZK.11","verse_code":"EZK.11.25","label":"25","content":"Kuv thiaj piav txhua yam uas tus TSWV ua rau kuv pom rau cov neeg uas raug ntes mus ntawd mloog."},{"bible_id":"1525","chapter_code":"EZK.12","verse_code":"EZK.12.1","label":"1","content":"Tus TSWV hais rau kuv hais tias,"},{"bible_id":"1525","chapter_code":"EZK.12","verse_code":"EZK.12.2","label":"2","content":"\u201cTub noobneej, koj nrog cov neeg ntxeev siab nyob. Lawv muaj qhovmuag, tiamsis lawv tsis pom dabtsi; lawv muaj qhovntsej, tiamsis lawv tsis hnov lus, rau qhov lawv yog cov neeg ntxeev siab."},{"bible_id":"1525","chapter_code":"EZK.12","verse_code":"EZK.12.3","label":"3","content":"\u201cTub noobneej, cia li sawbsim koj tej khoom thiab tawm mus ib yam li koj yog tus neeg poob tebchaws thiab cia li mus rau lwm qhov thaum nruab hnub nrig tabmeeg sawvdaws. Tej zaum qhov uas koj tawm mus li ntawd yuav ua rau lawv pom hais tias lawv yog neeg ntxeev siab."},{"bible_id":"1525","chapter_code":"EZK.12","verse_code":"EZK.12.4","label":"4","content":"Cia li nqa koj pob khoom thiab sawv kev mus rau lwm qhov thaum nruab hnub nrig ib yam li tus neeg poob tebchaws kom txhua tus pom thiab saib ntsoov koj mus."},{"bible_id":"1525","chapter_code":"EZK.12","verse_code":"EZK.12.5","label":"5","content":"Thaum lawv ntsia ntsoov koj, koj cia li tho ib lub qhov ntawm sab phabntsa thiab nqa koj pob khoom tawm ntawm lub qhov ntawd mus."},{"bible_id":"1525","chapter_code":"EZK.12","verse_code":"EZK.12.6","label":"6","content":"Cia lawv ntsia ntsoov koj tsaws koj pob khoom rau saum xubpwg thiab tawm mus rau sab nraud tsaus ntuj nti, pos nkaus koj qhovmuag kom koj tsis pom kev thiab tsis paub xyov yuav mus rau qhov twg. Qhov uas koj ua ntawd, yog ua lub cim qhia rau cov Yixalayees paub.\u201d"},{"bible_id":"1525","chapter_code":"EZK.12","verse_code":"EZK.12.7","label":"7","content":"Kuv ua raws li tus TSWV qhia rau kuv. Hnub ntawd kuv txawm sawbsim tau ib pob khoom ib yam li tus neeg poob tebchaws, thiab hnub ntawd thaum yuav tsaus ntuj kuv txawm muab tes tho ib lub qhov ntawm sab phabntsa thiab tawm mus rau sab nraud. Lawv ntsia ntsoov kuv tsaws pob khoom rau saum xubpwg thiab sawv kev mus lawm."},{"bible_id":"1525","chapter_code":"EZK.12","verse_code":"EZK.12.8","label":"8","content":"Tagkis tom qab tus TSWV rov los hais rau kuv hais tias,"},{"bible_id":"1525","chapter_code":"EZK.12","verse_code":"EZK.12.9","label":"9","content":"\u201cTub noobneej, nimno cov Yixalayees uas ntxeev siab nug hais tias koj ua dabtsi li ntawd;"},{"bible_id":"1525","chapter_code":"EZK.12","verse_code":"EZK.12.10","label":"10","content":"koj teb rau lawv raws li tus TSWV uas kav ib puas tsav yam kom koj hais. Cov lus no yog hais rau tus nom uas kav lub nroog Yeluxalees thiab cov pejxeem uas nyob hauv lub nroog ntawd."},{"bible_id":"1525","chapter_code":"EZK.12","verse_code":"EZK.12.11","label":"11","content":"Koj hais rau lawv tias qhov uas koj ua li ntawd, yog ib lub cim qhia rau lawv paub hais tias lawv yuav raug luag ntes coj mus ua neeg poob tebchaws."},{"bible_id":"1525","chapter_code":"EZK.12","verse_code":"EZK.12.12","label":"12","content":"Tus nom uas kav lawv los yuav tsaws hlo nws pob khoom rau saum xubpwg thiab tawm khiav ntawm lub qhov uas luag tho rau nws ntawm sab phabntsa mus tsaus ntuj nti. Nws pos nkaus qhovmuag thiab tsis paub xyov yuav mus rau qhov twg."},{"bible_id":"1525","chapter_code":"EZK.12","verse_code":"EZK.12.13","label":"13","content":"Tiamsis kuv yuav nthuav kuv lub vas khwb nkaus nws cia. Ces kuv yuav coj nws mus rau hauv lub nroog Npanpiloos uas yog qhov chaw nws yuav tuag tsis pom lub nroog ntawd."},{"bible_id":"1525","chapter_code":"EZK.12","verse_code":"EZK.12.14","label":"14","content":"Kuv yuav ntiab nws cov nomtswv, cov tuavxam thiab cov tub fajxwm kom tawm khiav mus rau txhua txojkev, ces luag yuav nrhiav lawv tua povtseg."},{"bible_id":"1525","chapter_code":"EZK.12","verse_code":"EZK.12.15","label":"15","content":"\u201cThaum kuv ntiab lawv tawm mus nyob xyaw lwm haivneeg rau lwm lub tebchaws, lawv yuav paub hais tias kuv yog tus TSWV."},{"bible_id":"1525","chapter_code":"EZK.12","verse_code":"EZK.12.16","label":"16","content":"Kuv yuav tseg lawv cov ntawd ibtxhia dim hniav ntaj hniav riam, dim kev tshaib kev nqhis thiab dim kev mob kev nkeeg kom thaum lawv nrog lwm haivneeg nyob, lawv yuav lees paub hais tias lawv tau ua phem ua qias loj kawg nkaus, thiab lawv yuav paub hais tias kuv yog tus TSWV.\u201d"},{"bible_id":"1525","chapter_code":"EZK.12","verse_code":"EZK.12.17","label":"17","content":"Tus TSWV hais rau kuv hais tias,"},{"bible_id":"1525","chapter_code":"EZK.12","verse_code":"EZK.12.18","label":"18","content":"\u201cTub noobneej, koj yuav noj mov ua ibce tshee hnyo thiab koj haus dej ntshai ua ibce tshee laim dais."},{"bible_id":"1525","chapter_code":"EZK.12","verse_code":"EZK.12.19","label":"19","content":"Tus TSWV uas kav ib puas tsav yam kom kuv hais rau cov neeg hauv lub nroog Yeluxalees uas seem nyob hauv lawv lub tebchaws li no: Lawv yuav noj mov ua ibce tshee hnyo thiab haus dej ntshai ua ibce tshee laim dais. Lawv lub tebchaws yuav raug luag lwg kom nyob qhuav qhuas cia, rau qhov cov neeg uas nyob hauv lub tebchaws ntawd tsis ua raws li kuv tej kevcai."},{"bible_id":"1525","chapter_code":"EZK.12","verse_code":"EZK.12.20","label":"20","content":"Tej nroog uas nimno muaj neeg nyob puv nkaus yuav puastsuaj, thiab lub tebchaws yuav ua suabpuam tas. Ces lawv thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.12","verse_code":"EZK.12.21","label":"21","content":"Tus TSWV hais rau kuv hais tias,"},{"bible_id":"1525","chapter_code":"EZK.12","verse_code":"EZK.12.22","label":"22","content":"\u201cTub noobneej, vim li cas cov Yixalayees pheej hais zaj pajlug no: \u2018Lub sijhawm dhau zuj zus lawm, thiab tej lus qhia tshwm tsis muaj dabtsi tshwm li\u2019?"},{"bible_id":"1525","chapter_code":"EZK.12","verse_code":"EZK.12.23","label":"23","content":"Nimno koj cia li qhia tus TSWV uas kav ib puas tsav yam tej lus rau lawv. Kuv yuav ua kom lawv tej pajlug tsis muaj tas. Lawv yuav tsis hais txog zaj pajlug ntawd hauv lub tebchaws Yixalayees ntxiv li lawm. Koj qhia rau lawv li no: Twb txog lub sijhawm lawm, thiab tej lus qhia tshwm yuav tshwm muaj tseeb!"},{"bible_id":"1525","chapter_code":"EZK.12","verse_code":"EZK.12.24","label":"24","content":"\u201cYuav tsis muaj tej zaj yogtoog cuav lossis tsis muaj cov cevlus dag kom neeg yuam kev nyob hauv cov Yixalayees ntxiv lawm."},{"bible_id":"1525","chapter_code":"EZK.12","verse_code":"EZK.12.25","label":"25","content":"Kuv yog tus TSWV, kuv hais li cas yeej yuav muaj li ntawd. Kuv yuav tsis ncua sijhawm, vim nej tau ntxeev siab tas nej tiam neej li. Yog li ntawd, kuv yuav ua raws li kuv tau hais rau nej lawm. Kuv yog tus TSWV uas kav ib puas tsav yam hais li ntawd.\u201d"},{"bible_id":"1525","chapter_code":"EZK.12","verse_code":"EZK.12.26","label":"26","content":"Tus TSWV hais rau kuv hais tias,"},{"bible_id":"1525","chapter_code":"EZK.12","verse_code":"EZK.12.27","label":"27","content":"\u201cTub noobneej, cov Yixalayees xav hais tias tej uas koj ua yogtoog pom thiab tej lus qhia tshwm tseem tshuav ntev mam li tshwm los."},{"bible_id":"1525","chapter_code":"EZK.12","verse_code":"EZK.12.28","label":"28","content":"Tus TSWV uas kav ib puas tsav yam kom kuv hais rau lawv li no: Kuv yuav tsis ncua sijhawm lawm, yuav muaj tseeb li tej lus uas kuv hais. Kuv yog tus TSWV uas kav ib puas tsav yam hais li ntawd.\u201d"},{"bible_id":"1525","chapter_code":"EZK.13","verse_code":"EZK.13.1","label":"1","content":"Tus TSWV hais rau kuv hais tias,"},{"bible_id":"1525","chapter_code":"EZK.13","verse_code":"EZK.13.2","label":"2","content":"\u201cTub noobneej, koj cia li cem cov Yixalayees cov cev Vajtswv lus uas pheej cev Vajtswv lus raws li lawv xav xwb. Koj hais kom lawv cia li mloog tus TSWV tej lus.\u201d"},{"bible_id":"1525","chapter_code":"EZK.13","verse_code":"EZK.13.3","label":"3","content":"Tus TSWV uas kav ib puas tsav yam hais tias, \u201cCov cev Vajtswv lus uas ruam yuav raug puastsuaj! Lawv hais raws li lawv xav xwb, lawv tsis tau ua yogtoog pom dabtsi li."},{"bible_id":"1525","chapter_code":"EZK.13","verse_code":"EZK.13.4","label":"4","content":"Cov Yixalayees, nej cov cev Vajtswv lus tsis muaj nqis ib yam li tej hma uas nyob hauv lub nroog uas pob puas tas lawm."},{"bible_id":"1525","chapter_code":"EZK.13","verse_code":"EZK.13.5","label":"5","content":"Lawv tsis zov tej qhov uas sab phabntsa vau lawm lossis lawv tsis kho sab phabntsa ntawd. Yog li ntawd, hnub uas tus TSWV los thiab muaj kev tsov kev rog tuaj, cov Yixalayees yuav tiv tsis tau."},{"bible_id":"1525","chapter_code":"EZK.13","verse_code":"EZK.13.6","label":"6","content":"Tej zaj yogtoog uas lawv ua yog cuav thiab tej lus qhia tshwm uas lawv hais yog lus dag xwb. Lawv dag hais tias yog lawv cev kuv tej lus, tiamsis kuv tsis tau txib lawv mus. Tsis tas li ntawd xwb, lawv tseem xav kom tej lus uas lawv hais yog lus tseeb!"},{"bible_id":"1525","chapter_code":"EZK.13","verse_code":"EZK.13.7","label":"7","content":"Kuv qhia rau lawv hais tias, tej zaj yogtoog uas nej pom yog cuav thiab tej lus qhia tshwm uas nej hais yog lus dag. Nej hais tias yog nej hais kuv cov lus, tiamsis kuv tsis tau hais rau nej!\u201d"},{"bible_id":"1525","chapter_code":"EZK.13","verse_code":"EZK.13.8","label":"8","content":"Tus TSWV uas kav ib puas tsav yam hais rau lawv hais tias, \u201cNej tej lus yog lus cuav thiab tej zaj yogtoog uas nej pom yog dag xwb. Kuv yog tus uas tawmtsam nej ntag."},{"bible_id":"1525","chapter_code":"EZK.13","verse_code":"EZK.13.9","label":"9","content":"Kuv yuav rau txim rau nej cov uas cev Vajtswv lus cuav thiab hais tej lus qhia tshwm uas ua rau neeg yuam kev. Thaum kuv haivneeg tuaj sib sau sablaj ua ke, nej yuav tsis tau koom nrog lawv; nej tej npe yuav tsis muaj nyob hauv phau ntawv uas teev cov Yixalayees tej npe; nej yuav tsis tau rov los rau hauv nej lub tebchaws. Ces nej thiaj yuav paub hais tias kuv yog tus TSWV uas kav ib puas tsav yam."},{"bible_id":"1525","chapter_code":"EZK.13","verse_code":"EZK.13.10","label":"10","content":"\u201cCov cev Vajtswv lus uas ua rau kuv haivneeg yuam kev hais tias cia li tso siab tsis muaj dabtsi. Tiamsis tsis yog li ntawd! Kuv haivneeg puab tau tus ntsa yeej lawm, ces cov cev Vajtswv lus mam coj hmoov sib tuaj leem rau."},{"bible_id":"1525","chapter_code":"EZK.13","verse_code":"EZK.13.11","label":"11","content":"Koj hais rau cov cev Vajtswv lus ntawd hais tias lawv tus ntsa yeej yuav pob puas tas. Kuv yuav tso nag thiab tso lawg hlob heev los ntaus thiab cua daj cua dub yuav ntsawj tus ntsa yeej ntawd."},{"bible_id":"1525","chapter_code":"EZK.13","verse_code":"EZK.13.12","label":"12","content":"Tus ntsa yeej ntawd yuav pob, ces txhua tus yuav nug koj hais tias cov hmoov sib uas leem tus ntsa yeej dua twg tas lawm?\u201d"},{"bible_id":"1525","chapter_code":"EZK.13","verse_code":"EZK.13.13","label":"13","content":"Tus TSWV uas kav ib puas tsav yam hais tias, \u201cKuv chim, kuv thiaj tso cua daj cua dub, tso nag thiab lawg los ntaus lawv tus ntsa yeej."},{"bible_id":"1525","chapter_code":"EZK.13","verse_code":"EZK.13.14","label":"14","content":"Kuv txhob txwm rhuav tus ntsa yeej uas lawv muab hmoov sib leem kom tawg tas, tshuav tus taw ntsa lawm xwb. Tus ntsa yeej yuav vau los ntaus nej tuag tas. Ces txhua tus thiaj yuav paub hais tias kuv yog tus TSWV."},{"bible_id":"1525","chapter_code":"EZK.13","verse_code":"EZK.13.15","label":"15","content":"\u201cTus ntsa yeej thiab cov neeg uas muab hmoov sib leem tus ntsa yeej yuav raug kuv txojkev chim uas loj kawg nkaus. Ces kuv yuav qhia rau koj hais tias tus ntsa yeej thiab cov neeg uas muab hmoov sib leem tus ntsa yeej twb ploj tas lawm,"},{"bible_id":"1525","chapter_code":"EZK.13","verse_code":"EZK.13.16","label":"16","content":"cov cev Vajtswv lus ntawd, yog cov uas hais rau lub nroog Yeluxalees kom cia li tso siab thaum uas tsis muaj kev tso siab!\u201d Tus TSWV uas kav ib puas tsav yam yog tus hais li ntawd."},{"bible_id":"1525","chapter_code":"EZK.13","verse_code":"EZK.13.17","label":"17","content":"Tus TSWV hais tias, \u201cTub noobneej, nimno koj tsa qhovmuag ntsia koj haivneeg cov pojniam uas pheej hais tej lus qhia tshwm. Koj cia li cem lawv"},{"bible_id":"1525","chapter_code":"EZK.13","verse_code":"EZK.13.18","label":"18","content":"thiab qhia tus TSWV uas kav ib puas tsav yam tej lus rau lawv hais tias, \u201cCov pojniam ko yuav raug puastsuaj! Nej xaws tej pluaj ntaub rau txhua tus coj ntawm dabteg thiab ntos phuam rau txhua tus ntoo saum taubhau kom lawv muaj hwjchim tswj lwm tus lub neej. Nej xav tau lub hwjchim uas tswj kuv haivneeg txojsia thiab txojkev tuag mus siv kom muaj nqi rau nej."},{"bible_id":"1525","chapter_code":"EZK.13","verse_code":"EZK.13.19","label":"19","content":"Nej ua saib tsis taus kuv tabmeeg kuv haivneeg kom nej tau ob peb phoovtes hmoov nplej thiab tau ob peb lub ncuav. Nej tua tej neeg uas tsis tsimnyog tuag, tiamsis nej tseg cov neeg uas tsimnyog tuag cia. Nej ua li ntawd kom dag tau kuv haivneeg ntseeg nej.\u201d"},{"bible_id":"1525","chapter_code":"EZK.13","verse_code":"EZK.13.20","label":"20","content":"Tus TSWV uas kav ib puas tsav yam hais li no: \u201cKuv ntxub tej pluaj ntaub uas nej coj ntawm dabteg uas nej siv tswj kuv haivneeg txojsia thiab txojkev tuag. Kuv yuav chua tej ntawd ntawm nej tes mus thiab tso cov neeg uas raug nej tswjhwm kom dim."},{"bible_id":"1525","chapter_code":"EZK.13","verse_code":"EZK.13.21","label":"21","content":"Kuv yuav chua nej tej phuam povtseg thiab tso kuv haivneeg kom dim ntawm nej lub hwjchim. Ces nej yuav paub hais tias kuv yog tus TSWV."},{"bible_id":"1525","chapter_code":"EZK.13","verse_code":"EZK.13.22","label":"22","content":"\u201cNej tej lus dag ua rau cov neeg ncaj ncees uas kuv tsis xav kom raug mob qaug zog kawg li. Nej tav kev tsis pub cov neeg ua phem tso lawv tej kev phem kev qias tseg kom lawv thiaj tau txojsia."},{"bible_id":"1525","chapter_code":"EZK.13","verse_code":"EZK.13.23","label":"23","content":"Nimno nej tej zaj yogtoog cuav thiab tej lus qhia tshwm ua rau neeg yuam kev tsis muaj lawm. Kuv cawm kuv haivneeg dim ntawm nej lub hwjchim lawm, nej thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.14","verse_code":"EZK.14.1","label":"1","content":"Cov Yixalayees cov thawjcoj qee leej tuaj nug kuv saib tus TSWV nyiam li cas."},{"bible_id":"1525","chapter_code":"EZK.14","verse_code":"EZK.14.2","label":"2","content":"Ces tus TSWV hais rau kuv hais tias,"},{"bible_id":"1525","chapter_code":"EZK.14","verse_code":"EZK.14.3","label":"3","content":"\u201cTub noobneej, cov neeg no twb muab lawv lub siab fij rau tej mlom thiab cia tej mlom ntawd coj lawv mus ua txhaum. Lawv xav hais tias kuv yuav teb lawv thiab no los?"},{"bible_id":"1525","chapter_code":"EZK.14","verse_code":"EZK.14.4","label":"4","content":"\u201cTus TSWV uas kav ib puas tsav yam kom kuv hais rau lawv li no: Txhua tus Yixalayees uas cia tej mlom kav lawv lub siab thiab coj lawv mus ua txhaum tseem tuaj cuag tus cev Vajtswv lus kom nrog tuavxam, kuv yog tus uas yuav teb lawv tej lus xav tau thiab teb tej lus kom tsimnyog tej uas lawv tej mlom xa tau."},{"bible_id":"1525","chapter_code":"EZK.14","verse_code":"EZK.14.5","label":"5","content":"Tej mlom ntawd ua rau cov Yixalayees txav deb ntawm kuv lawm, tiamsis kuv cia siab hais tias kuv cov lus teb yuav coj tau cov Yixalayees rov los muab lub siab npuab kuv."},{"bible_id":"1525","chapter_code":"EZK.14","verse_code":"EZK.14.6","label":"6","content":"\u201cTus TSWV uas kav ib puas tsav yam kom kuv hais rau cov Yixalayees li no: Nej cia li tso plhuav nej tej mlom uas phem qias tseg thiab tig rov los cuag kuv."},{"bible_id":"1525","chapter_code":"EZK.14","verse_code":"EZK.14.7","label":"7","content":"\u201cThaum cov Yixalayees ib tug twg lossis cov neeg txawv tebchaws ib tug twg uas nrog nej cov Yixalayees nyob khiav tawm ntawm kuv mus pe mlom thiab tseem tuaj cuag tus cev Vajtswv lus kom nrog tuavxam, mas kuv uas yog tus TSWV yuav teb nws."},{"bible_id":"1525","chapter_code":"EZK.14","verse_code":"EZK.14.8","label":"8","content":"Kuv yuav tawmtsam nws. Kuv yuav muab nws ua qauv hais. Kuv yuav tshem nws tawm hauv kuv haivneeg mus, nej thiaj yuav paub hais tias kuv yog tus TSWV."},{"bible_id":"1525","chapter_code":"EZK.14","verse_code":"EZK.14.9","label":"9","content":"\u201cYog ib tug cev Vajtswv lus twg raug dag ntxias kom teb tej lus cuav, qhov uas ua li ntawd twb yog kuv uas yog tus TSWV dag ntxias nws. Kuv yuav tshem nws tawm hauv haivneeg Yixalayees mus."},{"bible_id":"1525","chapter_code":"EZK.14","verse_code":"EZK.14.10","label":"10","content":"Tus cev Vajtswv lus thiab tus uas tuaj thov kom cev Vajtswv lus yuav raug txim hnyav ib yam nkaus."},{"bible_id":"1525","chapter_code":"EZK.14","verse_code":"EZK.14.11","label":"11","content":"Kuv yuav ua li no kom cov Yixalayees thiaj tsis tso kuv tseg mus ua tej kev txhaum uas ua rau lawv tsis huv. Lawv yuav yog kuv haivneeg thiab kuv yuav yog lawv tus Vajtswv.\u201d Tus TSWV uas kav ib puas tsav yam hais tej lus no."},{"bible_id":"1525","chapter_code":"EZK.14","verse_code":"EZK.14.12","label":"12","content":"Tus TSWV hais rau kuv hais tias,"},{"bible_id":"1525","chapter_code":"EZK.14","verse_code":"EZK.14.13","label":"13","content":"\u201cTub noobneej, yog ib lub tebchaws twg ua txhaum thiab tsis muab siab npuab kuv, ces kuv yuav rhuav tsis pub kom muaj kev noj kev haus rau lub tebchaws ntawd. Kuv yuav tso kev tshaib kev nqhis los raug cov neeg thiab tej tsiaj kom tuag tas huv tibsi."},{"bible_id":"1525","chapter_code":"EZK.14","verse_code":"EZK.14.14","label":"14","content":"Txawm yog thaum Nau-es, Daniyees  thiab Yauj, lawv peb leeg ntawd ua neej nyob los lawv tej kev ncaj ncees tsuas cawm tau lawv txojsia nkaus xwb.\u201d Tus TSWV uas kav ib puas yam hais tej lus no."},{"bible_id":"1525","chapter_code":"EZK.14","verse_code":"EZK.14.15","label":"15","content":"\u201cLossis kuv yuav tso tej tsiaj nyaum los tom tej neeg thoob tebchaws kom tas thiab ua rau lub tebchaws nyob qhuav nquas cia, kom tsis muaj leejtwg tau luag taug kev hla lub tebchaws ntawd;"},{"bible_id":"1525","chapter_code":"EZK.14","verse_code":"EZK.14.16","label":"16","content":"kuv yog tus TSWV uas kav ib puas tsav yam thiab yog Vajtswv tus uas muaj sia nyob hais tias txawm yog Nau-es, Daniyees thiab Yauj nyob ntawd los lawv yeej cawm tsis tau lawv cov menyuam kom dim. Lawv tsuas cawm tau lawv xwb, lub tebchaws yuav ua suabpuam tas."},{"bible_id":"1525","chapter_code":"EZK.14","verse_code":"EZK.14.17","label":"17","content":"\u201cLossis kuv yuav tso kev tsov kev rog tuaj tua lub tebchaws thiab siv ntaj tua cov neeg thiab tej tsiaj kom tuag tas huv tibsi;"},{"bible_id":"1525","chapter_code":"EZK.14","verse_code":"EZK.14.18","label":"18","content":"kuv yog tus TSWV uas kav ib puas tsav yam thiab yog tus Vajtswv uas muaj sia nyob hais tias txawm yog Nau-es, Daniyees thiab Yauj nyob ntawd los lawv yeej cawm tsis tau lawv cov menyuam kom dim, lawv tsuas cawm tau lawv xwb."},{"bible_id":"1525","chapter_code":"EZK.14","verse_code":"EZK.14.19","label":"19","content":"\u201cYog hais tias kuv chim, kuv tso sub tawg sub ntsha los raug lub tebchaws kom cov neeg thiab tej tsiaj tuag tas huv tibsi;"},{"bible_id":"1525","chapter_code":"EZK.14","verse_code":"EZK.14.20","label":"20","content":"kuv yog tus TSWV uas kav ib puas tsav yam thiab yog tus Vajtswv uas muaj sia nyob hais tias, txawm yog Nau-es, Daniyees thiab Yauj nyob ntawd los lawv yeej cawm tsis tau lawv cov menyuam kom dim. Lawv txojkev ncaj ncees tsuas cawm tau lawv xwb.\u201d"},{"bible_id":"1525","chapter_code":"EZK.14","verse_code":"EZK.14.21","label":"21","content":"Tus TSWV uas kav ib puas tsav yam hais tias, \u201cKuv yuav tso kuv plaub yam kev rau txim uas hnyav heev los rau lub nroog Yeluxalees xwsli: Kev tsov kev rog, kev tshaib kev nqhis, kev mob kev nkeeg, thiab tej tsiaj nyaum los rhuav kom cov neeg thiab tej tsiaj tuag tas huv tibsi."},{"bible_id":"1525","chapter_code":"EZK.14","verse_code":"EZK.14.22","label":"22","content":"Yog muaj leejtwg seem tuag thiab coj tau nws cov menyuam los cuag nej, nej yuav pom hais tias lawv ua phem ua qias kawg li, ces nej yuav paub hais tias kuv rau txim ncaj ncees rau lub nroog Yeluxalees;"},{"bible_id":"1525","chapter_code":"EZK.14","verse_code":"EZK.14.23","label":"23","content":"nej thiaj yuav paub hais tias txhua yam uas kuv ua tas los yeej tsimnyog lawm.\u201d Tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.15","verse_code":"EZK.15.1","label":"1","content":"Tus TSWV hais rau kuv hais tias,"},{"bible_id":"1525","chapter_code":"EZK.15","verse_code":"EZK.15.2","label":"2","content":"\u201cTub noobneej, yuav ua li cas muab tsob hmab piv tau rau tsob ntoo? Yog muab tsob txiv hmab piv rau tsob ntoo uas nyob hauv havzoov yuav txawv li cas?"},{"bible_id":"1525","chapter_code":"EZK.15","verse_code":"EZK.15.3","label":"3","content":"Koj puas siv tau tsob hmab ntawd ua tau ib yam dabtsi? Koj puas muab tau tsob hmab ntawd los ua nqelauj dai tau tej yam dabtsi?"},{"bible_id":"1525","chapter_code":"EZK.15","verse_code":"EZK.15.4","label":"4","content":"Nws tsuas zoo ua taws rauv xwb. Yog thaum ob tog tw kub hnyiab tas thiab ntu nruab nrab ua hluavncaig lawm, koj puas tseem siv tau kom muaj nqis?"},{"bible_id":"1525","chapter_code":"EZK.15","verse_code":"EZK.15.5","label":"5","content":"Thaum tseem tsis tau muab hlawv twb siv tsis tau ua dabtsi. Tom qab uas nws kub hnyiab tas ua hluavncaig lawm hajyam siv tsis tau li lawm.\u201d"},{"bible_id":"1525","chapter_code":"EZK.15","verse_code":"EZK.15.6","label":"6","content":"Tus TSWV uas kav ib puas tsav yam hais li no: \u201cLuag sau tej hmab hauv havzoov coj mus hlawv povtseg li cas, kuv yuav coj cov Yixalayees uas nyob hauv lub nroog Yeluxalees mus ib yam li ntawd,"},{"bible_id":"1525","chapter_code":"EZK.15","verse_code":"EZK.15.7","label":"7","content":"thiab kuv yuav rau txim rau lawv. Lawv twb dim hluavtaws kub ib zaug lawm, tiamsis zaum no hluavtaws yuav kub lawv kom dulug. Thaum kuv rau txim rau lawv, nej yuav paub hais tias kuv yog tus TSWV."},{"bible_id":"1525","chapter_code":"EZK.15","verse_code":"EZK.15.8","label":"8","content":"Vim lawv tsis muab siab npuab kuv; yog li ntawd, kuv yuav muab lawv lub tebchaws ua kom ua suabpuam tas.\u201d Tus TSWV uas kav ib puas tsav yam hais tej lus no."},{"bible_id":"1525","chapter_code":"EZK.16","verse_code":"EZK.16.1","label":"1","content":"Tus TSWV hais rau kuv ntxiv hais tias,"},{"bible_id":"1525","chapter_code":"EZK.16","verse_code":"EZK.16.2","label":"2","content":"\u201cTub noobneej, koj cia li qhia tej kev phem kev qias uas Yeluxalees tau ua lawm."},{"bible_id":"1525","chapter_code":"EZK.16","verse_code":"EZK.16.3","label":"3","content":"Koj qhia tus TSWV uas kav ib puas tsav yam tej lus rau Yeluxalees hais tias, \u201cKoj yug hauv lub tebchaws Kana-as. Koj txiv yog neeg Amaules thiab koj niam yog neeg Hitis."},{"bible_id":"1525","chapter_code":"EZK.16","verse_code":"EZK.16.4","label":"4","content":"Thaum yug tau koj los tsis muaj leejtwg txiav koj txoj hlab ntaws lossis ntxuav koj,  tsis muab ntsev txhuam lossis muab khaubncaws qhwv koj."},{"bible_id":"1525","chapter_code":"EZK.16","verse_code":"EZK.16.5","label":"5","content":"Thaum yug tau koj los tsis muaj leejtwg hlub koj thiab mob siab ua tej uas hais tas los ntawd rau koj. Luag thiaj muab koj pov rau tom tiaj nrag."},{"bible_id":"1525","chapter_code":"EZK.16","verse_code":"EZK.16.6","label":"6","content":"\u201cKuv dua kev tuaj pom koj tsau ntshav tsawv. Koj ibce lo ntshav tas, tiamsis kuv tsis cia koj tuag."},{"bible_id":"1525","chapter_code":"EZK.16","verse_code":"EZK.16.7","label":"7","content":"Kuv ua rau koj hlob mos nyoos ib yam li tus ntsuag ntoo. Koj thiaj hlob tiav nkauj.  Koj ob lub mis puv zoo thiab koj cov plaubhau ntev npws loo, tiamsis koj tseem liabqab."},{"bible_id":"1525","chapter_code":"EZK.16","verse_code":"EZK.16.8","label":"8","content":"\u201cThaum kuv rov dua kev tuaj, kuv pom hais tias txog lub sijhawm uas koj nyiam hluas nraug lawm. Kuv thiaj muab kuv lub tsho loj qhwv koj lub cev uas liabqab. Kuv coglus yuav hlub koj thiab yuav koj ua kuv tus pojniam kom koj yog kuv tug.\u201d Tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.16","verse_code":"EZK.16.9","label":"9","content":"\u201cKuv muab dej los ntxhuav tej ntshav ntawm koj lub cev, thiab muab roj tsw qab pleev koj."},{"bible_id":"1525","chapter_code":"EZK.16","verse_code":"EZK.16.10","label":"10","content":"Kuv muab ib daim tiab uas taw suab yi rau koj hnav thiab muab ib nkawm khau tawv uas zoo heev rau koj rau; kuv muab phuam ntaubmag rau koj ntoo thiab muab tsho ntaub tshwbkab rau koj hnav."},{"bible_id":"1525","chapter_code":"EZK.16","verse_code":"EZK.16.11","label":"11","content":"Kuv muab kauj toog npab thiab xauv rau koj coj."},{"bible_id":"1525","chapter_code":"EZK.16","verse_code":"EZK.16.12","label":"12","content":"Kuv muab khawb khawm koj qhovntswg, muab qhwsntsej rau koj coj, thiab muab kausmom kub rau koj ntoo."},{"bible_id":"1525","chapter_code":"EZK.16","verse_code":"EZK.16.13","label":"13","content":"Koj coj saw nyiaj saw kub thiab hnav tej ntaubmag thiab ntaub tshwbkab uas zoo heev. Koj tau noj tej ncuav uas yog muab cov tseem hmoov nplej puab, thiab koj muaj zib ntab thiab roj txiv ntoo noj. Koj cev zam zoo nkauj ci ntsa iab, koj thiaj tau los ua ib tug poj vajntxwv."},{"bible_id":"1525","chapter_code":"EZK.16","verse_code":"EZK.16.14","label":"14","content":"Koj txojkev zoo nkauj ua rau koj muaj koob meej nto moo lug rau txhua haivneeg, rau qhov kuv muab koj tseev zam txaus nyiam thiab ntxim luag siab heev.\u201d Tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.16","verse_code":"EZK.16.15","label":"15","content":"\u201cTiamsis koj cia li siv koj txojkev zoo nkauj thiab nto moo mus nrog txhua tus uas tuaj cuag koj ua kev nkauj kev nraug."},{"bible_id":"1525","chapter_code":"EZK.16","verse_code":"EZK.16.16","label":"16","content":"Koj muab tej khaubncaws ibtxhia coj mus dai rau hauv koj tej chaw pe mlom thiab chaw ua niamntiav;  ibtxwm yeej tsis muaj li no, thiab yuav tsis muaj ntxiv li lawm."},{"bible_id":"1525","chapter_code":"EZK.16","verse_code":"EZK.16.17","label":"17","content":"Koj muab tej saw nyiaj saw kub uas kuv muab rau koj coj mus nchuav ua tej tus mlom txivneej thiab koj ua kev nkauj kev nraug nrog tej mlom ntawd."},{"bible_id":"1525","chapter_code":"EZK.16","verse_code":"EZK.16.18","label":"18","content":"Koj muab kuv tej tiab taw suab yi uas kuv muab rau koj coj mus rau tej mlom hnav; koj muab roj txiv ntoo thiab tej hmoov tshuaj tsw qab uas kuv muab rau koj coj mus fij rau tej mlom."},{"bible_id":"1525","chapter_code":"EZK.16","verse_code":"EZK.16.19","label":"19","content":"Kuv pub koj muaj tej zaub mov uas yog tej tseem hmoov nplej, tej roj txiv ntoo thiab zib ntab noj, tiamsis koj muab coj mus ua khoom fij rau tej mlom lawm.\u201d Tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.16","verse_code":"EZK.16.20","label":"20","content":"\u201cKoj muab tej tub tej ntxhais uas koj yug rau kuv coj mus tua fij rau tej mlom. Koj mus ua kev nkauj kev nraug los tseem tsis txaus koj siab,"},{"bible_id":"1525","chapter_code":"EZK.16","verse_code":"EZK.16.21","label":"21","content":"koj thiaj coj kuv cov menyuam ntawd mus tua fij rau tej mlom no los?"},{"bible_id":"1525","chapter_code":"EZK.16","verse_code":"EZK.16.22","label":"22","content":"Thaum koj mus ua kev phem kev qias uas yog ua niamntiav, koj yeej tsis nco qab txog thaum koj tseem yau uas liabqab tsuas thiab pw tsau ntshav tsawv ntawd lawm.\u201d"},{"bible_id":"1525","chapter_code":"EZK.16","verse_code":"EZK.16.23","label":"23","content":"Tus TSWV uas kav ib puas tsav yam hais tias, \u201cKoj raug kev puastsuaj lawm! Raug puastsuaj lawm! Koj ua txhua yam kev phem kev qias thiab koj tseem"},{"bible_id":"1525","chapter_code":"EZK.16","verse_code":"EZK.16.24","label":"24","content":"mus ua tej chaw pe mlom rau ntawm tej ntug kev ua chaw ua niamntiav."},{"bible_id":"1525","chapter_code":"EZK.16","verse_code":"EZK.16.25","label":"25","content":"Koj coj koj txojkev zoo nkauj mus da pas av. Koj muab koj lub cev rau txhua tus uas tuaj cuag koj, thiab koj niaj hnub ua niamntiav."},{"bible_id":"1525","chapter_code":"EZK.16","verse_code":"EZK.16.26","label":"26","content":"Koj cia cov neeg Iziv uas yog phoojywg nruab ze tuaj nrog koj pw hauv koj txaj, thiab koj pheej ua niamntiav ua rau kuv chim heev."},{"bible_id":"1525","chapter_code":"EZK.16","verse_code":"EZK.16.27","label":"27","content":"\u201cKuv thiaj tsa tes rau txim rau koj thiab tshem tej koob hmoov uas yog koj feem ntawm koj mus. Kuv muab koj cob rau koj cov yeebncuab uas yog neeg Filitees kom lawv ua rau koj raws li lawv siab nyiam; koj tej kev phem kev qias ua rau cov ntxhais Filitees poob ntsejmuag."},{"bible_id":"1525","chapter_code":"EZK.16","verse_code":"EZK.16.28","label":"28","content":"\u201cVim koj tsis txaus siab rau tej kev phem kev qias uas koj ua nrog lwm cov neeg, koj thiaj raws cov Axilias qab. Koj yog lawv tus niamntiav, txawm li ntawd los tseem tsis txaus koj siab qees."},{"bible_id":"1525","chapter_code":"EZK.16","verse_code":"EZK.16.29","label":"29","content":"Tsis tas li ntawd xwb koj tseem ua niamntiav rau cov Npanpiloos uas yog lub tebchaws uas muaj tej tub lag tub luam, tiamsis lawv cov ntawd los kuj tsis txaus koj siab li thiab.\u201d"},{"bible_id":"1525","chapter_code":"EZK.16","verse_code":"EZK.16.30","label":"30","content":"Tus TSWV uas kav ib puas tsav yam hais tias, \u201cKoj tau ua ib puas tsav yam ib yam li tus niamntiav uas tsis paub txajmuag li."},{"bible_id":"1525","chapter_code":"EZK.16","verse_code":"EZK.16.31","label":"31","content":"Koj ua chaw pe mlom rau txhua txojkev thiab ua niamntiav rau hauv tej chaw ntawd. Tiamsis tsis yog koj ua niamntiav yuav nyiaj ib yam li tej niamntiav ibtxwm ua."},{"bible_id":"1525","chapter_code":"EZK.16","verse_code":"EZK.16.32","label":"32","content":"Koj yog tus pojniam uas muaj txiv, tiamsis tsis hlub tus txiv thiaj mus ua kev kauj kev nraug."},{"bible_id":"1525","chapter_code":"EZK.16","verse_code":"EZK.16.33","label":"33","content":"Tus niamntiav tiag mas luag them nyiaj rau nws, tiamsis koj tseem muab khoom pub thiab muab nyiaj ntiav hluas nraug tuaj txhua qhov tuaj nrog koj pw."},{"bible_id":"1525","chapter_code":"EZK.16","verse_code":"EZK.16.34","label":"34","content":"Koj yog ib tug niamntiav uas txawv dua luag tej. Tsis muaj leejtwg yuam kom koj ua niamntiav. Luag tsis them nyiaj rau koj; koj them nyiaj rau luag! Koj yeej txawv dua lwm tus niamntiav tiag.\u201d"},{"bible_id":"1525","chapter_code":"EZK.16","verse_code":"EZK.16.35","label":"35","content":"Yeluxalees uas yog tus niamntiav! Koj cia li mloog tus TSWV uas kav ib puas tsav yam tej lus."},{"bible_id":"1525","chapter_code":"EZK.16","verse_code":"EZK.16.36","label":"36","content":"Tus TSWV uas kav ib puas tsav yam hais li no: \u201cKoj hle koj tej ris tsho ib yam li tus niamntiav koj muab koj lub cev rau koj tej hluas nraug thiab rau koj tej mlom uas phem qias, thiab tua koj tej menyuam fij rau tej mlom ntawd."},{"bible_id":"1525","chapter_code":"EZK.16","verse_code":"EZK.16.37","label":"37","content":"Vim li no kuv yuav coj tagnrho koj tej qub hluas nraug tuaj ua ke, tsis hais cov uas koj nyiam thiab cov uas koj ntxub huv tibsi. Kuv yuav coj lawv tuaj sawv puagncig koj, ces kuv yuav muab koj tej ris tsho hle kom lawv pom koj liabqab."},{"bible_id":"1525","chapter_code":"EZK.16","verse_code":"EZK.16.38","label":"38","content":"Kuv yuav rau txim rau koj, vim koj ua kev nkauj kev nraug thiab tua neeg. Kuv chim thiab npautaws kuv thiaj rau txim kom koj tuag."},{"bible_id":"1525","chapter_code":"EZK.16","verse_code":"EZK.16.39","label":"39","content":"Kuv yuav muab koj cob rau lawv tes, lawv yuav rhuav koj tej chaw ua niamntiav thiab pe mlom. Lawv yuav chua pesntia koj tej ris tsho thiab tej saw nyiaj saw kub cia kom koj nyob liabqab."},{"bible_id":"1525","chapter_code":"EZK.16","verse_code":"EZK.16.40","label":"40","content":"\u201cLawv yuav sau nthwv tuaj muab pobzeb ntaus koj thiab muab ntaj txiav kom koj tu ua ob peb ya."},{"bible_id":"1525","chapter_code":"EZK.16","verse_code":"EZK.16.41","label":"41","content":"Lawv yuav muab koj tej vajtse hlawv kom kub hnyiab tas thiab kuv yuav rau txim rau koj tabmeeg ib tsoom pojniam. Kuv yuav txwv kom koj tseg tsis txhob ua niamntiav thiab tseg tsis txhob muab khoom pub koj tej hluas nraug."},{"bible_id":"1525","chapter_code":"EZK.16","verse_code":"EZK.16.42","label":"42","content":"Ces kuv txojkev chim thiaj yuav txias thiab kuv lub siab thiaj yuav tus. Kuv yuav tsis chim thiab tsis khib ntxiv lawm."},{"bible_id":"1525","chapter_code":"EZK.16","verse_code":"EZK.16.43","label":"43","content":"Koj tsis nco txog thaum koj tseem yau uas kuv tu koj, koj thiaj li mus ua ib puas tsav yam rau kuv chim. Yog li ntawd, kuv thiaj ua pauj tej uas koj tau ua los lawm. Vim li cas koj ua kev nkauj kev nraug tsub rau tej kev pe mlom uas phem qias?\u201d Tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.16","verse_code":"EZK.16.44","label":"44","content":"Tus TSWV hais tias, \u201cNeeg yuav siv zaj pajlug no hais ntsig txog koj uas yog lub nroog Yeluxalees hais tias, \u2018Leej niam zoo li cas, ces tus ntxhais zoo ib yam li ntawd.\u2019"},{"bible_id":"1525","chapter_code":"EZK.16","verse_code":"EZK.16.45","label":"45","content":"Koj yog koj niam tus ntxhais tiag. Koj niam ntxub nws tus txiv thiab nws tej menyuam. Koj zoo ib yam li koj cov vivncaus uas ntxub lawv cov txiv thiab cov menyuam. Koj thiab koj cov vivncaus leej niam yog neeg Hitis thiab nej txiv yog neeg Amaules."},{"bible_id":"1525","chapter_code":"EZK.16","verse_code":"EZK.16.46","label":"46","content":"\u201cKoj tus niamlaus yog lub nroog Xamalis uas nyob nrog nws tej zos sab qaumteb. Koj tus niamhluas yog lub nroog Xaudoos uas nyob nrog nws tej zos sab qabteb."},{"bible_id":"1525","chapter_code":"EZK.16","verse_code":"EZK.16.47","label":"47","content":"Tsis yog koj ua li lawv ua xwb, tej kev phem kev qias uas lawv ua ntawd tseem tsis txaus koj siab. Tsis ntev koj yuav mus ua phem ua qias tshaj tej uas lawv ua thiab.\u201d"},{"bible_id":"1525","chapter_code":"EZK.16","verse_code":"EZK.16.48","label":"48","content":"Tus TSWV uas kav ib puas tsav yam hais tias, \u201cKuv yog Vajtswv tus uas muaj sia nyob hais li no: Koj tus niamhluas uas yog lub nroog Xaudoos thiab nws tej zos twb tsis tau ua kev phem kev qias npaum li koj thiab koj tej zos ua."},{"bible_id":"1525","chapter_code":"EZK.16","verse_code":"EZK.16.49","label":"49","content":"Ntawm no yog Xaudoos txojkev txhaum: Nws thiab nws cov ntxhais khavtheeb, rau qhov lawv muaj noj muaj haus nplua mias thiab nyob kaj siab lug, tiamsis lawv tsis hlub cov neeg txomnyem thiab cov neeg pluag."},{"bible_id":"1525","chapter_code":"EZK.16","verse_code":"EZK.16.50","label":"50","content":"Lawv khavtheeb thiab tawv ncauj kawg li. Thaum kuv pom lawv ua tej uas kuv ntxub, kuv thiaj rhuav kom lawv raug kev puastsuaj."},{"bible_id":"1525","chapter_code":"EZK.16","verse_code":"EZK.16.51","label":"51","content":"\u201cXamalis tej kev txhaum twb tsis npaum li koj tej kev txhaum ib nrab. Koj tau ua kev phem kev qias ntau dua nws. Yog muab nws piv rau koj, mas koj tus niamlaus zoo li tus uas tsis muaj ib qho txhaum li."},{"bible_id":"1525","chapter_code":"EZK.16","verse_code":"EZK.16.52","label":"52","content":"Nimno koj yuav tsum ris txojkev txajmuag. Koj tej kev txhaum ntau dua koj cov vivncaus; yog muab lawv piv rau koj, ces zoo li lawv nyob ib cag tsis tau ua txhaum li. Koj cia li tiv kev txob thuam thiab ris kev txajmuag, rau qhov koj ua rau koj cov vivncaus zoo li lawv tsis muaj txhaum.\u201d"},{"bible_id":"1525","chapter_code":"EZK.16","verse_code":"EZK.16.53","label":"53","content":"Tus TSWV hais rau Yeluxalees hais tias, \u201cKuv yuav rov txhim kho lub nroog Xaudoos thiab nws tej zos lub nroog Xamalis thiab nws tej zos kom rov vammeej dua. Kuv yuav rov txhim kho kom koj vammeej ib yam nkaus."},{"bible_id":"1525","chapter_code":"EZK.16","verse_code":"EZK.16.54","label":"54","content":"Koj yuav rov txajmuag rau tej kev phem kev qias uas koj tau ua lawm, thiab koj txojkev txhaum yuav ua rau koj cov vivncaus pom hais tias lawv zoo dua koj."},{"bible_id":"1525","chapter_code":"EZK.16","verse_code":"EZK.16.55","label":"55","content":"Xamalis thiab Xaudoos yuav rov zoo li qub, koj thiab koj tej zos los yuav rov zoo li qub thiab."},{"bible_id":"1525","chapter_code":"EZK.16","verse_code":"EZK.16.56","label":"56","content":"Thaum koj khavtheeb, koj muab koj tus niamhluas uas yog Xaudoos hais tsis zoo"},{"bible_id":"1525","chapter_code":"EZK.16","verse_code":"EZK.16.57","label":"57","content":"ua ntej uas koj tej kev phem kev qias raug nthuav tawm. Nimno koj zoo li nws; cov Edoos, cov Filitees thiab cov neeg uas nyob puagncig koj uas ntxub koj los hais koj plig tsis zoo."},{"bible_id":"1525","chapter_code":"EZK.16","verse_code":"EZK.16.58","label":"58","content":"Koj yuav raug txim vim tej kev phem kev qias uas koj tau ua tas los.\u201d Tus TSWV hais li ntawd."},{"bible_id":"1525","chapter_code":"EZK.16","verse_code":"EZK.16.59","label":"59","content":"Tus TSWV uas kav ib puas tsav yam hais tias, \u201cKuv yuav ua rau koj raws li koj tau ua lawm, rau qhov koj tsis ua li koj coglus, koj rhuav koj tej lus cog tseg."},{"bible_id":"1525","chapter_code":"EZK.16","verse_code":"EZK.16.60","label":"60","content":"Txawm li ntawd los kuv yuav nco ntsoov kuv tej lus cog tseg rau koj thaum koj tseem yau, thiab kuv yuav coglus rau koj mus ibtxhis."},{"bible_id":"1525","chapter_code":"EZK.16","verse_code":"EZK.16.61","label":"61","content":"Koj yuav rov nco txog tej kev phem uas koj tau ua tas los lawm; koj yuav txajmuag thaum koj coj koj tus niamhluas thiab niamlaus rov los. Kuv yuav cia nkawd zoo ib yam li yog koj ntxhais, tiamsis kuv tsis coglus rau nkawd li uas kuv coglus rau koj."},{"bible_id":"1525","chapter_code":"EZK.16","verse_code":"EZK.16.62","label":"62","content":"Kuv yuav nrog koj coglus dua tshiab, koj thiaj yuav paub hais tias kuv yog tus TSWV."},{"bible_id":"1525","chapter_code":"EZK.16","verse_code":"EZK.16.63","label":"63","content":"Kuv yuav zam tej kev txhaum uas koj tau ua tas los, tiamsis koj yuav nco ntsoov tej ntawd thiab txajmuag heev tsis xav hais lus li.\u201d Tus TSWV uas kav ib puas tsav yam tau hais li ntawd."},{"bible_id":"1525","chapter_code":"EZK.17","verse_code":"EZK.17.1","label":"1","content":"Tus TSWV hais rau kuv hais tias,"},{"bible_id":"1525","chapter_code":"EZK.17","verse_code":"EZK.17.2","label":"2","content":"\u201cTub noobneej, koj cia li qhia ib zaj lus pivtxwv rau cov Yixalayees,"},{"bible_id":"1525","chapter_code":"EZK.17","verse_code":"EZK.17.3","label":"3","content":"tus TSWV uas kav ib puas tsav yam kom koj hais li no rau lawv: Muaj ib tug dav loj uas ob phab tis zoo nkauj thiab cov plaub tis ntev heev. Tus dav ntawd ya mus rau saum roob Lenpanoos thiab lov tau ib lub ntsis ntoo ciab;"},{"bible_id":"1525","chapter_code":"EZK.17","verse_code":"EZK.17.4","label":"4","content":"tus dav coj lub ntsis ciab ntawd mus rau hauv lub tebchaws uas muaj kev lag kev luam thiab muab cog rau hauv lub nroog uas cov tub lag tub luam nyob."},{"bible_id":"1525","chapter_code":"EZK.17","verse_code":"EZK.17.5","label":"5","content":"Tus dav ho coj ib lub noob hauv tebchaws Yixalayees mus cog rau hauv ib thaj av zoo  uas muaj dej txaus yug kom lub noob ntawd tuaj kaus thiab loj hlob."},{"bible_id":"1525","chapter_code":"EZK.17","verse_code":"EZK.17.6","label":"6","content":"Tus yub ntawd tuaj ua ib tsob hmab tsis siab, tiamsis nws ncau ceg nthuav rau ob sab. Tsob hmab ntawd cov ceg hlav mus txog rau ntawm tus dav, thiab cov cag nrhau mus tob. Cov ceg thiab cov nplooj tsaus nti."},{"bible_id":"1525","chapter_code":"EZK.17","verse_code":"EZK.17.7","label":"7","content":"\u201cMuaj dua ib tug dav loj uas ob phab tis ntev thiab muaj plaub tuab heev. Tsob hmab nrhau cag mus txog rau ntawm tus dav, thiab cov ceg los hlav nplooj mus rau ntawm tus dav; tsob hmab cia siab hais tias tus dav yuav muab dej yug nws ntau dua hauv lub vaj uas nws tuaj."},{"bible_id":"1525","chapter_code":"EZK.17","verse_code":"EZK.17.8","label":"8","content":"Tiamsis tsob hmab ntawd yeej cog tau rau hauv thaj av zoo uas muaj dej txaus, nws cov ceg thiaj hlav nplooj ntau, tawg paj txi txiv thiab ua ib tsob hmab uas zoo heev."},{"bible_id":"1525","chapter_code":"EZK.17","verse_code":"EZK.17.9","label":"9","content":"\u201cKuv yog tus TSWV uas kav ib puas tsav yam, kuv nug li no: Tsob hmab no puas yuav loj hlob taus? Thawj tus dav yeej dob tau tsob hmab, zaws cov txiv thiab ntshua tej ceg povtseg kom tsob hmab qhuav. Tsis tas yuav sib zog lossis cia ib haivneeg uas muaj zog tuaj dob povtseg li."},{"bible_id":"1525","chapter_code":"EZK.17","verse_code":"EZK.17.10","label":"10","content":"Tsob hmab ntawd yeej cog rau hauv thaj av uas zoo lawm tiag, tiamsis nws puas yuav loj hlob taus; thaum cov cua sab hnubtuaj ntsawj tuaj, nws puas yuav ntsws? Nws puas yuav tuag tshav rau ntawm thaj chaw uas nws tuaj?\u201d"},{"bible_id":"1525","chapter_code":"EZK.17","verse_code":"EZK.17.11","label":"11","content":"Tus TSWV hais rau kuv hais tias,"},{"bible_id":"1525","chapter_code":"EZK.17","verse_code":"EZK.17.12","label":"12","content":"\u201cKoj nug saib cov neeg ntxeev siab puas paub zaj lus pivtxwv ntawd lub ntsiab. Koj hais rau lawv hais tias vajntxwv Npanpiloos tuaj rau hauv Yeluxalees, ntes cov Yudas tus vajntxwv thiab nws cov nomtswv coj mus rau tim tebchaws Npanpiloos lawm."},{"bible_id":"1525","chapter_code":"EZK.17","verse_code":"EZK.17.13","label":"13","content":"Vajntxwv Npanpiloos tseem ntes cov Yudas tus vajntxwv tsevneeg ib tug coj mus thiab yuam kom nws coglus ua raws li vajntxwv hais. Nws ntes cov nomtswv coj mus kaw,"},{"bible_id":"1525","chapter_code":"EZK.17","verse_code":"EZK.17.14","label":"14","content":"tsis pub kom haivneeg Yudas sawv taus thiab kom lawv ua raws li tej lus uas cog tseg lawm xwb."},{"bible_id":"1525","chapter_code":"EZK.17","verse_code":"EZK.17.15","label":"15","content":"Tiamsis cov Yudas tus vajntxwv ntxeev siab thiab tso ib pab nomtswv mus rau nram tebchaws Iziv coj nees thiab tubrog coob heev tuaj. Nws puas yuav ua tiav? Nws ua li ntawd, nws puas yuav khiav dim? Nws yuav rhuav tsis tau nws tej lus cog tseg thiab khiav tsis dim li!\u201d"},{"bible_id":"1525","chapter_code":"EZK.17","verse_code":"EZK.17.16","label":"16","content":"Tus TSWV uas kav ib puas tsav yam hais tias, \u201cKuv yog tus Vajtswv uas muaj sia nyob, cov Yudas tus vajntxwv yuav tuag rau hauv tebchaws Npanpiloos, rau qhov nws rhuav tej lus cog tseg uas nws nrog vajntxwv Npanpiloos uas tsa nws ua vajntxwv ntawd lawm."},{"bible_id":"1525","chapter_code":"EZK.17","verse_code":"EZK.17.17","label":"17","content":"Txawm yog Falaus muaj tubrog coob heev los yuav pab cov Yudas tus vajntxwv tua tsis yeej, thaum cov Npanpiloos tuaj khawb av meem tus ntsa yeej kom tua tau neeg tuag coob ntawd."},{"bible_id":"1525","chapter_code":"EZK.17","verse_code":"EZK.17.18","label":"18","content":"Cov Yudas tus vajntxwv saib tsis taus thiab rhuav tej lus cog tseg lawm. Nws ua txhua yam li ntawd mas nimno nws yuav khiav tsis dim li.\u201d"},{"bible_id":"1525","chapter_code":"EZK.17","verse_code":"EZK.17.19","label":"19","content":"Tus TSWV uas kav ib puas tsav yam hais tias, \u201cKuv yog tus Vajtswv uas muaj sia nyob, kuv yuav rau txim rau nws vim nws tuav kuv lub npe coglus hais tias nws yuav ua raws li tej lus cog tseg ntawd."},{"bible_id":"1525","chapter_code":"EZK.17","verse_code":"EZK.17.20","label":"20","content":"Kuv yuav nthuav vas khwb nws. Kuv yuav coj nws mus rau tim tebchaws Npanpiloos thiab rau txim rau nws, rau qhov nws tsis muab siab npuab kuv."},{"bible_id":"1525","chapter_code":"EZK.17","verse_code":"EZK.17.21","label":"21","content":"Nws cov tubrog uas siab tawv tshaj yuav tuag tas rau hauv tshavrog, thiab cov seem yuav tawg khiav ua sab ua sua rau txhua qhov. Koj thiaj yuav paub hais tias kuv yog tus TSWV uas hais tej lus no.\u201d"},{"bible_id":"1525","chapter_code":"EZK.17","verse_code":"EZK.17.22","label":"22","content":"Tus TSWV uas kav ib puas tsav yam hais li no: \u201cKuv yuav txiav tsob ntoo ciab uas siab lub ntsis, thiab lov tus ntsuag mos; kuv yuav coj mus cog rau saum roob siab,"},{"bible_id":"1525","chapter_code":"EZK.17","verse_code":"EZK.17.23","label":"23","content":"yog cov Yixalayees lub roob uas siab tshaj plaws. Nws yuav ncau ceg, txi txiv thiab peem tsheej ua ib tsob ntoo ciab loj heev. Yuav muaj txhua yam noog los ua zes thiab nyob ntawm tej ceg."},{"bible_id":"1525","chapter_code":"EZK.17","verse_code":"EZK.17.24","label":"24","content":"Txhua tsob ntoo uas nyob hauv lub tebchaws yuav paub hais tias kuv yog tus TSWV. Kuv ua rau cov ntoo uas siab kom qis, thiab ua kom cov ntoo uas qis siab tuaj. Kuv ua rau cov ntoo uas tseem ntsuab kom tuag tshav, thiab ua kom cov ntoo uas qhuav lawm rov hlav nplooj. Kuv yog tus TSWV uas hais tej lus no. Kuv yuav ua raws li tej lus uas kuv tau hais lawm.\u201d"},{"bible_id":"1525","chapter_code":"EZK.18","verse_code":"EZK.18.1","label":"1","content":"Tus TSWV hais rau kuv hais tias,"},{"bible_id":"1525","chapter_code":"EZK.18","verse_code":"EZK.18.2","label":"2","content":"\u201cZaj pajlug uas tej neeg niaj hnub hais hauv tebchaws Yixalayees yog dabtsi? \u2018Niamtxiv noj txiv qaub, tiamsis menyuam los qaubncaug.\u2019 \u201d"},{"bible_id":"1525","chapter_code":"EZK.18","verse_code":"EZK.18.3","label":"3","content":"Tus TSWV uas kav ib puas tsav yam hais tias, \u201cKuv yog Vajtswv tus uas muaj sia nyob, kuv yuav tsis pub nej niaj hnub hais zaj pajlug no hauv lub tebchaws Yixalayees ntxiv lawm."},{"bible_id":"1525","chapter_code":"EZK.18","verse_code":"EZK.18.4","label":"4","content":"Txhua tus txojsia yog kuv li, tsis hais niamtxiv thiab menyuam huv tibsi. Tus twg ua txhaum, tus ntawd tuag xwb."},{"bible_id":"1525","chapter_code":"EZK.18","verse_code":"EZK.18.5","label":"5","content":"\u201cPivxam hais tias muaj ib tug neeg zoo uas siab ncaj thiab ua ncaj ua ncees;"},{"bible_id":"1525","chapter_code":"EZK.18","verse_code":"EZK.18.6","label":"6","content":"nws tsis pe cov Yixalayees tej mlom thiab tsis noj tej khoom uas fij rau mlom ntawm qhov chaw uas txwv tsis pub pe mlom. Nws tsis tau deev luag tej pojniam lossis nrog tus pojniam uas tseem coj khaubncaws pw."},{"bible_id":"1525","chapter_code":"EZK.18","verse_code":"EZK.18.7","label":"7","content":"Nws tsis dag lossis nyiag leejtwg. Nws thim tej uas luag coj tuaj yuam nqi ntawm nws rov rau luag; nws pub zaub mov rau cov neeg tshaib nqhis noj lossis muab ris tsho rau cov neeg liabqab hnav."},{"bible_id":"1525","chapter_code":"EZK.18","verse_code":"EZK.18.8","label":"8","content":"Nws tsis qiv nyiaj rau leejtwg kom them pajlaum. Nws tsis ua kev phem kev qias, thiab nws txiav txim ncaj ncees rau cov uas muaj xaiv muaj lus."},{"bible_id":"1525","chapter_code":"EZK.18","verse_code":"EZK.18.9","label":"9","content":"Tus neeg uas ua li ntawd, yog tus uas hwm kuv tej lus samhwm thiab coj raws li kuv tej kevcai. Nws yog tus ncaj ncees thiab nws yuav muaj sia nyob,\u201d tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.18","verse_code":"EZK.18.10","label":"10","content":"\u201cPivxam hais tias tus neeg no muaj ib tug tub ua tubsab thiab tua neeg, nws ua  tej uas hais los saum no ib yam"},{"bible_id":"1525","chapter_code":"EZK.18","verse_code":"EZK.18.11","label":"11","content":"uas leej txiv tsis tau ua ib zaug li. Nws noj tej khoom uas fij rau mlom ntawm qhov chaw uas txwv tsis pub pe mlom thiab deev luag tej pojniam."},{"bible_id":"1525","chapter_code":"EZK.18","verse_code":"EZK.18.12","label":"12","content":"Nws dag ntxias cov neeg pluag, nws ua tubsab, thiab nws tsis thim tej uas luag coj tuaj yuam nqi ntawm nws rov rau luag. Nws mus pe mlom thiab ua kev phem kev qias;"},{"bible_id":"1525","chapter_code":"EZK.18","verse_code":"EZK.18.13","label":"13","content":"nws qiv nyiaj rau luag kom luag them pajlaum. Nws puas yuav muaj sia nyob? Nws yuav tsis muaj! Nws tau ua tej kev phem kev qias no mas nws yuav tuag. Nws yuav ris nws lub txim ntawd tuag."},{"bible_id":"1525","chapter_code":"EZK.18","verse_code":"EZK.18.14","label":"14","content":"\u201cPivxam hais tias muaj dua ib tug txivneej muaj ib tug tub. Tus tub ntawd pom txhua yam kev txhaum uas leej txiv ua, tiamsis nws tsis ua phem raws li leej txiv ua."},{"bible_id":"1525","chapter_code":"EZK.18","verse_code":"EZK.18.15","label":"15","content":"Nws tsis mus pe cov Yixalayees tej mlom, tsis noj tej khoom uas fij rau tej mlom ntawm qhov chaw uas txwv tsis pub pe mlom, thiab nws tsis deev luag tej pojniam,"},{"bible_id":"1525","chapter_code":"EZK.18","verse_code":"EZK.18.16","label":"16","content":"tsis tsimtxom lossis nyiag leejtwg. Nws thim tej uas luag coj tuaj yuam nqi ntawm nws rov rau luag. Nws pub zaub mov rau cov neeg tshaib nqhis noj thiab muab ris tsho rau tej neeg liabqab hnav."},{"bible_id":"1525","chapter_code":"EZK.18","verse_code":"EZK.18.17","label":"17","content":"Nws tsis ua kev phem kev qias,  thiab tsis qiv nyiaj rau leejtwg kom them pajlaum. Nws ua raws li kuv tej kevcai thiab coj raws li kuv tej lus samhwm. Nws yuav tsis tuag vim nws txiv tej kev txhaum, tiamsis nws yuav muaj sia nyob."},{"bible_id":"1525","chapter_code":"EZK.18","verse_code":"EZK.18.18","label":"18","content":"Tiamsis nws txiv ua tubsab, huab luag tug,  thiab niaj hnub ua phem ua qias rau txhua tus. Yog li ntawd, nws yuav tuag vim nws tej kev txhaum."},{"bible_id":"1525","chapter_code":"EZK.18","verse_code":"EZK.18.19","label":"19","content":"\u201cTiamsis nej nug hais tias, \u2018Yog li cas tus tub thiaj tsis raug txim vim leej txiv tej kev txhaum?\u2019 Lo lus teb mas yog tus tub ua ncaj thiab ua zoo. Nws ceev thiab ua raws li kuv tej kevcai, nws thiaj muaj sia nyob."},{"bible_id":"1525","chapter_code":"EZK.18","verse_code":"EZK.18.20","label":"20","content":"Tsuas yog tus uas ua txhaum thiaj yuav raug tuag xwb. Tus tub yuav tsis raug txim vim leej txiv tej kev txhaum. Thiab leej txiv yuav tsis raug txim vim tus tub tej kev txhaum. Tus neeg ncaj ncees yuav tau nqi zog vim nws ua ncaj, thiab tus neeg ua tsis ncaj yuav raug txomnyem vim tej kev phem kev qias uas nws ua."},{"bible_id":"1525","chapter_code":"EZK.18","verse_code":"EZK.18.21","label":"21","content":"\u201cTus neeg uas tso nws tej kev txhaum tseg thiab ua raws li kuv tej Kevcai, nws xyaum coj ncaj thiab ua zoo, nws yuav tsis tuag; tiamsis nws yuav muaj sia nyob."},{"bible_id":"1525","chapter_code":"EZK.18","verse_code":"EZK.18.22","label":"22","content":"Kuv yuav zam nws tej kev txhaum huv tibsi, thiab nws yuav muaj sia nyob rau qhov nws coj ncaj."},{"bible_id":"1525","chapter_code":"EZK.18","verse_code":"EZK.18.23","label":"23","content":"Tus TSWV uas kav ib puas tsav yam nug hais tias, \u2018Nej xav hais tias kuv xav pom tus neeg ua txhaum tuag no los?\u2019 Tsis yog li ntawd, kuv tsuas xav pom tus neeg txhaum tso nws tej kev txhaum tseg thiab muaj sia nyob xwb."},{"bible_id":"1525","chapter_code":"EZK.18","verse_code":"EZK.18.24","label":"24","content":"\u201cYog muaj ib tus neeg ncaj ncees tso nws txojkev ua zoo tseg thiab mus ua kev phem kev qias ib yam li cov neeg ua phem ua qias ua, tus ntawd puas yuav muaj sia nyob? Tsis yog li ntawd! Kuv yuav tsis suav tej uas nws tau ua zoo yav tas los li. Nws yuav tuag vim nws tej kev txhaum thiab tsis muab siab npuab kuv."},{"bible_id":"1525","chapter_code":"EZK.18","verse_code":"EZK.18.25","label":"25","content":"\u201cTiamsis nej hais tias, \u2018Tej uas tus TSWV uas kav ib puas tsav yam ua, nws ua tsis ncaj.\u2019 Nej cov Yixalayees, cia li mloog kuv hais. Nej xav hais tias tej uas kuv ua, kuv ua tsis ncaj no los? Nej yog cov uas ua tsis ncaj ntag!"},{"bible_id":"1525","chapter_code":"EZK.18","verse_code":"EZK.18.26","label":"26","content":"Thaum tus neeg ncaj ncees tso nws txojkev ua zoo tseg thiab mus ua kev phem kev qias, nws yuav tuag; nws tuag vim tej kev phem kev qias uas nws ua."},{"bible_id":"1525","chapter_code":"EZK.18","verse_code":"EZK.18.27","label":"27","content":"Thaum tus neeg tsis ncaj ncees tso nws tej kev txhaum tseg, rov los coj ncaj thiab ua zoo, nws yuav tau txojsia."},{"bible_id":"1525","chapter_code":"EZK.18","verse_code":"EZK.18.28","label":"28","content":"Nws thim xav thiab tso kev txhaum tseg, yog li ntawd, nws yuav tsis tuag, tiamsis yuav muaj sia nyob."},{"bible_id":"1525","chapter_code":"EZK.18","verse_code":"EZK.18.29","label":"29","content":"Nej cov Yixalayees hais tias, \u2018Tej uas tus TSWV uas kav ib puas tsav yam ua, nws ua tsis ncaj.\u2019 Nej xav hais tias, tej uas kuv ua, kuv ua tsis ncaj no los? Nej yog cov uas ua tsis ncaj ntag!"},{"bible_id":"1525","chapter_code":"EZK.18","verse_code":"EZK.18.30","label":"30","content":"\u201cKuv uas yog tus TSWV uas kav ib puas tsav yam hais rau nej cov Yixalayees hais tias, kuv yuav txiav txim rau nej txhua tus raws li tes haujlwm uas nej tau ua los lawm. Cia li tso nej tej kev phem kev qias tseg, tsis txhob cia nej tej kev txhaum coj nej mus raug kev puastsuaj."},{"bible_id":"1525","chapter_code":"EZK.18","verse_code":"EZK.18.31","label":"31","content":"Nej cia li tso plhuav tej kev phem kev qias uas nej niaj hnub ua tseg, muab lub siab tshiab thiab txojkev xav tshiab los coj. Vim li cas nej cov Yixalayees yuav xav tuag ua luaj?\u201d"},{"bible_id":"1525","chapter_code":"EZK.18","verse_code":"EZK.18.32","label":"32","content":"Tus TSWV uas kav ib puas tsav yam hais tias, \u201cKuv tsis xav kom ib tug twg tuag li. Cia li tso nej tej kev txhaum tseg, nej thiaj muaj sia nyob.\u201d"},{"bible_id":"1525","chapter_code":"EZK.19","verse_code":"EZK.19.1","label":"1","content":"Tus TSWV hais kom kuv hu zaj nkauj quaj ntsuag no rau cov Yixalayees ob tug nom:"},{"bible_id":"1525","chapter_code":"EZK.19","verse_code":"EZK.19.2","label":"2","content":"Neb niam zoo ib yam li tus maum tsov ntxhuav! Nws tu nws cov menyuam loj hlob nrog cov txiv tsov ntxhuav uas tsiv heev."},{"bible_id":"1525","chapter_code":"EZK.19","verse_code":"EZK.19.3","label":"3","content":"Nws tu tus menyuam ntawd thiab qhia kom txawj mus nrhiav noj; nws thiaj ua ib tug tsiaj uas noj neeg."},{"bible_id":"1525","chapter_code":"EZK.19","verse_code":"EZK.19.4","label":"4","content":"Ntau haivneeg hnov nws lub moo thiab khawb qhov tos nws kev. Luag muab nqelauj nqe nws cab mus rau nram tebchaws Iziv lawm."},{"bible_id":"1525","chapter_code":"EZK.19","verse_code":"EZK.19.5","label":"5","content":"Thaum nws pom hais tias qhov uas nws niaj hnub tos tsis muaj qabhau, nws tas kev cia siab. Nws tu dua ib tug menyuam, tus ntawd loj hlob ua ib tug tsov ntxhuav tsiv heev."},{"bible_id":"1525","chapter_code":"EZK.19","verse_code":"EZK.19.6","label":"6","content":"Thaum nws loj hlob tiav ib tug txiv tsov ntxhuav lawm, nws nrog lwm cov tsov ntxhuav mus nrhiav tom tsiaj. Nws xyaum mus noj tsiaj thiab ua ib tug tsiaj uas noj neeg."},{"bible_id":"1525","chapter_code":"EZK.19","verse_code":"EZK.19.7","label":"7","content":"Nws tsoo luag tej chaw fajxwm, thiab rhuav luag tej nroog puas tas. Txhua zaus uas nws nyooj ua rau cov neeg hauv lub tebchaws ntawd ntshai heev."},{"bible_id":"1525","chapter_code":"EZK.19","verse_code":"EZK.19.8","label":"8","content":"Ntau haivneeg sib sau ua ke tuaj tua nws; muaj neeg coob heev tuaj txhua qhov chaw tuaj. Lawv nthuav lawv tej vas khwb thiab ntes tau nws."},{"bible_id":"1525","chapter_code":"EZK.19","verse_code":"EZK.19.9","label":"9","content":"Lawv muab nws kaw rau hauv ib lub nkuaj, thiab coj nws mus cuag cov Npanpiloos tus vajntxwv. Lawv tso neeg zov rawv nws tsis pub nws nyooj, kom tsis hnov nws lub suab nyooj saum tej roob uas nyob hauv tebchaws Yixalayees lawm."},{"bible_id":"1525","chapter_code":"EZK.19","verse_code":"EZK.19.10","label":"10","content":"Neb niam zoo ib yam li tsob txiv hmab uas cog ze rau ntawm ntug dej. Nyob qhov ntawd muaj dej nplua mias, tsob txiv hmab muaj nplooj tsaus nti thiab txi txiv ncw heev."},{"bible_id":"1525","chapter_code":"EZK.19","verse_code":"EZK.19.11","label":"11","content":"Tsob txiv hmab tej ceg khov heev thiab ua tau vajntxwv tej cwj. Tsob txiv hmab siab heev mus nto plaws saum cov huab; txhua tus pom tsob txiv hmab ntawd muaj nplooj ntau thiab siab heev."},{"bible_id":"1525","chapter_code":"EZK.19","verse_code":"EZK.19.12","label":"12","content":"Tiamsis txawm muaj neeg limhiam muab nws dob povtseg. Cov cua sab hnubtuaj ntsawj ua rau nws cov txiv qhuav. Nws tej ceg ntshua tas; thiab luag muab tej ceg qhuav coj mus hlawv povtseg."},{"bible_id":"1525","chapter_code":"EZK.19","verse_code":"EZK.19.13","label":"13","content":"Nimno luag muab nws coj mus cog rau tom tiaj suabpuam ntawm thaj av uas tsis muaj dej."},{"bible_id":"1525","chapter_code":"EZK.19","verse_code":"EZK.19.14","label":"14","content":"Tiamsis hluavtaws cia li cig saum tej ntsis txiv hmab, kub tej ceg thiab tej txiv tas dulug. Cov ceg ntawd tsis khov thiab tsis tau ua vajntxwv tej cwj lawm. Ntawm no yog zaj nkauj quaj ntsuag uas luag hu tas rov hu dua."},{"bible_id":"1525","chapter_code":"EZK.20","verse_code":"EZK.20.1","label":"1","content":"Lub tsib hlis ntuj hnub xiab kaug, xyoo xya uas peb raug ntes coj mus rau lwm tebchaws. Cov Yixalayees cov thawjcoj qee leej tuaj nug kuv saib tus TSWV nyiam li cas."},{"bible_id":"1525","chapter_code":"EZK.20","verse_code":"EZK.20.2","label":"2","content":"Tus TSWV hais rau kuv hais tias,"},{"bible_id":"1525","chapter_code":"EZK.20","verse_code":"EZK.20.3","label":"3","content":"\u201cTub noobneej, koj cia li hais rau cov neeg uas tuaj cuag koj hais tias tus TSWV uas kav ib puas tsav yam hais li no: Puas yog nej xav tuaj nug saib kuv nyiam li cas? Kuv yog Vajtswv tus uas muaj sia nyob, kuv tsis pub nej nug kuv ib los li. Kuv yog tus TSWV uas kav ib puas tsav yam, tej lus no yog kuv hais."},{"bible_id":"1525","chapter_code":"EZK.20","verse_code":"EZK.20.4","label":"4","content":"\u201cTub noobneej, koj puas tau npaj yuav txiav txim rau lawv? Koj cia li qhia kom lawv paub txog tej kev phem kev qias uas lawv cov yawgkoob tau ua tas los lawm."},{"bible_id":"1525","chapter_code":"EZK.20","verse_code":"EZK.20.5","label":"5","content":"Koj cia li qhia tej uas kuv hais no rau cov Yixalayees. Thaum kuv xaiv cov Yixalayees kuv tau coglus tseg rau lawv lawm. Thaum lawv tseem nyob nram tebchaws Iziv, kuv qhia rau lawv li no: Kuv yog tus TSWV uas yog lawv tus Vajtswv."},{"bible_id":"1525","chapter_code":"EZK.20","verse_code":"EZK.20.6","label":"6","content":"Kuv coglus rau lawv hais tias kuv yuav coj lawv tawm nram tebchaws Iziv los nyob rau hauv lub tebchaws uas kuv tau xaiv tseg rau lawv lawm. Lub tebchaws ntawd av rog thiab zoo ua noj ua haus dua lwm lub tebchaws."},{"bible_id":"1525","chapter_code":"EZK.20","verse_code":"EZK.20.7","label":"7","content":"Kuv hais kom lawv tso tej mlom phem qias uas lawv nyiam tseg thiab tsis txhob cia cov Iziv tej vajtswv cuav ua rau lawv tsis huv, rau qhov kuv yog tus TSWV uas yog lawv tus Vajtswv."},{"bible_id":"1525","chapter_code":"EZK.20","verse_code":"EZK.20.8","label":"8","content":"Tiamsis lawv tawmtsam kuv, tsis mloog kuv lus, tsis tso lawv tej kev phem kev qias, lossis tsis tso kev pe cov Iziv tej vajtswv cuav tseg. Thaum lawv tseem nyob nram Iziv, lawv twb yuav raug kuv txojkev chim uas loj kawg nkaus."},{"bible_id":"1525","chapter_code":"EZK.20","verse_code":"EZK.20.9","label":"9","content":"Tiamsis kuv tsis ua li ntawd, yog kuv ua li ntawd, luag yuav txob thuam kuv lub npe. Kuv tau qhia rau cov Iziv uas cov Yixalayees nrog nyob hais tias kuv yuav coj cov Yixalayees tawm hauv cov Iziv lub tebchaws mus."},{"bible_id":"1525","chapter_code":"EZK.20","verse_code":"EZK.20.10","label":"10","content":"\u201cKuv thiaj tau coj cov Yixalayees khiav tawm hauv tebchaws Iziv los rau tiaj suabpuam lawm."},{"bible_id":"1525","chapter_code":"EZK.20","verse_code":"EZK.20.11","label":"11","content":"Kuv muab kuv tej lus samhwm thiab tej kevcai qhia rau lawv; yog leejtwg ua raws li kuv tej lus samhwm thiab tej kevcai ntawd yuav tau txojsia."},{"bible_id":"1525","chapter_code":"EZK.20","verse_code":"EZK.20.12","label":"12","content":"Kuv muab hnub Xanpataus ua ib lub cim coglus nruab nrab ntawm lawv thiab kuv kom lawv paub hais tias kuv yog tus TSWV uas ua rau lawv dawbhuv."},{"bible_id":"1525","chapter_code":"EZK.20","verse_code":"EZK.20.13","label":"13","content":"Tiamsis thaum cov Yixalayees tseem nyob nram tiaj suabpuam, lawv ntxeev siab rau kuv thiab tsis mloog kuv lus. Lawv rhuav kuv tej kevcai thiab tsis coj raws li kuv tej lus samhwm uas pub tau txojsia rau tus uas ua raws li ntawd. Thaum lawv tseem nyob ntawm tiaj suabpuam, lawv saib hnub Xanpataus tsis tseemceeb. Kuv txojkev chim twb yuav ua rau lawv raug kev puastsuaj."},{"bible_id":"1525","chapter_code":"EZK.20","verse_code":"EZK.20.14","label":"14","content":"Tiamsis kuv tsis ua li ntawd, yog kuv ua li ntawd, cov neeg uas pom ntsoov kuv coj cov Yixalayees tawm hauv tebchaws Iziv los yuav txob thuam kuv lub npe."},{"bible_id":"1525","chapter_code":"EZK.20","verse_code":"EZK.20.15","label":"15","content":"Yog li ntawd, thaum lawv tseem nyob nram tiaj suabpuam, kuv coglus rau lawv hais tias kuv yuav tsis coj lawv mus rau hauv lub tebchaws uas kuv yuav muab rau lawv, yog lub tebchaws uas av rog thiab zoo ua noj ua haus dua lwm lub tebchaws."},{"bible_id":"1525","chapter_code":"EZK.20","verse_code":"EZK.20.16","label":"16","content":"Kuv tau coglus li ntawd, rau qhov lawv rhuav kuv tej kevcai thiab tsis coj raws li kuv tej lus samhwm, thiab lawv saib hnub Xanpataus tsis tseemceeb, lawv nyiam pe lawv tej mlom heev dua."},{"bible_id":"1525","chapter_code":"EZK.20","verse_code":"EZK.20.17","label":"17","content":"\u201cTiamsis kuv hlub lawv heev. Kuv thiaj tsis tua kom lawv tuag rau nram tiaj suabpuam."},{"bible_id":"1525","chapter_code":"EZK.20","verse_code":"EZK.20.18","label":"18","content":"Kuv ntuas cov Yixalayees tej hluas li no: Nej tsis txhob xyaum coj raws li nej cov yawgkoob tau ua los lawm; tsis txhob coj raws li lawv tej kevlig kevcai lossis pe lawv tej mlom uas ua rau nej tsis huv."},{"bible_id":"1525","chapter_code":"EZK.20","verse_code":"EZK.20.19","label":"19","content":"Kuv yog tus TSWV uas yog nej tus Vajtswv. Nej yuav tsum uas raws li kuv tej kevcai thiab tej lus samhwm."},{"bible_id":"1525","chapter_code":"EZK.20","verse_code":"EZK.20.20","label":"20","content":"Muab hnub Xanpataus ua hnub dawbhuv qhov ntawd yuav ua lub cim rau peb tej lus cog tseg thiab yuav ua rau nej nco ntsoov hais tias kuv yog tus TSWV uas yog nej tus Vajtswv."},{"bible_id":"1525","chapter_code":"EZK.20","verse_code":"EZK.20.21","label":"21","content":"\u201cTiamsis cov neeg uas nyob tiam ntawd, ntxeev siab rau kuv. Lawv rhuav kuv tej kevcai thiab tsis ua raws li kuv tej lus samhwm uas pub tau txojsia rau tus uas ua raws li tej ntawd. Thaum lawv tseem nyob nram tiaj suabpuam, lawv saib hnub Xanpataus tsis tseemceeb, kuv txojkev chim twb yuav ua rau lawv raug kev puastsuaj."},{"bible_id":"1525","chapter_code":"EZK.20","verse_code":"EZK.20.22","label":"22","content":"Tiamsis kuv tsis ua li ntawd, yog kuv ua li ntawd, cov neeg uas pom ntsoov kuv coj cov Yixalayees khiav tawm hauv tebchaws Iziv los yuav txob thuam kuv lub npe."},{"bible_id":"1525","chapter_code":"EZK.20","verse_code":"EZK.20.23","label":"23","content":"Kuv thiaj coglus dua rau lawv nyob nram tiaj suabpuam hais tias kuv yuav ua kom lawv mus nyob ri sua thoob plaws ntiajteb."},{"bible_id":"1525","chapter_code":"EZK.20","verse_code":"EZK.20.24","label":"24","content":"Kuv ua li ntawd, rau qhov lawv rhuav kuv tej kevcai thiab tsis coj raws li kuv tej lus samhwm, lawv saib hnub Xanpataus tsis tseemceeb thiab lawv pe tej mlom uas lawv cov yawgkoob tau pe los lawm."},{"bible_id":"1525","chapter_code":"EZK.20","verse_code":"EZK.20.25","label":"25","content":"\u201cKuv thiaj muab tej kevcai uas tsis zoo thiab tej lus samhwm uas cawm tsis tau txojsia rau lawv."},{"bible_id":"1525","chapter_code":"EZK.20","verse_code":"EZK.20.26","label":"26","content":"Kuv cia lawv fij tej khoom uas ua rau lawv tsis huv thiab cia lawv muab lawv cov tub hlob tua fij. Qhov ntawd yog kev rau txim kom lawv paub hais tias kuv yog tus TSWV."},{"bible_id":"1525","chapter_code":"EZK.20","verse_code":"EZK.20.27","label":"27","content":"\u201cTub noobneej, koj cia li mus hais tus TSWV uas kav ib puas tsav yam tej lus rau cov Yixalayees li no: Qhov uas lawv cov yawgkoob tsis muab siab npuab kuv ua rau kuv poob ntsejmuag heev."},{"bible_id":"1525","chapter_code":"EZK.20","verse_code":"EZK.20.28","label":"28","content":"Kuv coj lawv los rau hauv lub tebchaws uas kuv tau coglus tseg hais tias yuav muab rau lawv. Tiamsis thaum lawv pom tej roob siab thiab tej ntoo uas muaj nplooj tsaus nti, lawv tua tsiaj fij rau tej ntawd. Qhov uas lawv tua tsiaj hlawv fij thiab muab cawv txiv hmab fij rau tej ntawd ua rau kuv chim heev rau lawv."},{"bible_id":"1525","chapter_code":"EZK.20","verse_code":"EZK.20.29","label":"29","content":"Kuv nug lawv hais tias tej chaw siab uas nej mus ntawd yog dabtsi? Lawv thiaj hu tej chaw ntawd hais tias, \u2018Chaw Siab\u2019  los txog niaj hnub no."},{"bible_id":"1525","chapter_code":"EZK.20","verse_code":"EZK.20.30","label":"30","content":"Nimno koj cia li mus hais kuv tej lus rau cov Yixalayees li no: Vim li cas nej ua tej kev txhaum uas nej cov yawgkoob ua thiab pe lawv tej mlom?"},{"bible_id":"1525","chapter_code":"EZK.20","verse_code":"EZK.20.31","label":"31","content":"Txawm yog nimno los nej tseem muab khoom thiab muab nej tej menyuam tua hlawv fij rau mlom, thiab ua rau nej tsis huv ib yam li nej cov yawgkoob. Nej cov Yixalayees tseem nug hais tias kuv nyiam li cas! Kuv yog tus TSWV uas kav ib puas tsav yam thiab yog Vajtswv tus uas muaj sia nyob, kuv yuav tsis pub nej nug ib yam dabtsi li."},{"bible_id":"1525","chapter_code":"EZK.20","verse_code":"EZK.20.32","label":"32","content":"Nej xav hais tias nej yuav ua kom nej zoo ib yam li lwm haivneeg thiab zoo ib yam li cov neeg uas nyob rau lwm lub tebchaws uas pe tej ntoo thiab tej pobzeb. Tiamsis nej yuav ua tsis tau li ntawd.\u201d"},{"bible_id":"1525","chapter_code":"EZK.20","verse_code":"EZK.20.33","label":"33","content":"\u201cKuv yog tus TSWV uas kav ib puas tsav yam thiab yog Vajtswv tus uas muaj sia nyob, kuv hais rau nej hais tias thaum kuv chim, kuv yuav siv kuv txhais tes thiab kuv lub hwjchim uas loj kawg nkaus tswj nej."},{"bible_id":"1525","chapter_code":"EZK.20","verse_code":"EZK.20.34","label":"34","content":"Thaum kuv coj nej tawm hauv cov tebchaws uas kuv ntiab nej mus nyob ua sab ua sua rov los kuv yuav qhia kuv lub hwjchim thiab kuv txojkev chim rau nej."},{"bible_id":"1525","chapter_code":"EZK.20","verse_code":"EZK.20.35","label":"35","content":"Kuv yuav coj nej mus rau ntawm \u2018Lub Tiaj Suabpuam Ntau Haivneeg,\u2019 thiab kuv yuav rau txim rau nej tim ntsej tim muag qhov ntawd."},{"bible_id":"1525","chapter_code":"EZK.20","verse_code":"EZK.20.36","label":"36","content":"Tus TSWV uas kav ib puas tsav yam hais tias kuv yuav rau txim rau nej ib yam li kuv rau txim rau nej cov yawgkoob nram tiaj Suabpuam Xinais.\u201d"},{"bible_id":"1525","chapter_code":"EZK.20","verse_code":"EZK.20.37","label":"37","content":"\u201cKuv yuav tswj nej nruj heev thiab ua kom nej hwm kuv tej lus cog tseg."},{"bible_id":"1525","chapter_code":"EZK.20","verse_code":"EZK.20.38","label":"38","content":"Kuv yuav tshem cov neeg ntxeev siab thiab cov neeg txhaum tawm ntawm nej mus. Kuv yuav coj lawv tawm hauv tej tebchaws uas nimno lawv nyob mus, tiamsis kuv yuav tsis coj lawv rov los rau hauv tebchaws Yixalayees. Nej thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.20","verse_code":"EZK.20.39","label":"39","content":"Tus TSWV uas kav ib puas tsav yam hais tias, \u201cCov Yixalayees, nej cia li mus pe mlom raws li nej siab nyiam! Tiamsis kuv hais rau nej hais tias tom qab ntawd nej yuav tsum hwm kuv lub npe uas dawbhuv thiab tseg tsis txhob fij khoom rau nej tej mlom lawm."},{"bible_id":"1525","chapter_code":"EZK.20","verse_code":"EZK.20.40","label":"40","content":"Nej cov Yixalayees yuav pehawm kuv saum kuv lub roob dawbhuv  uas yog cov Yixalayees lub roob siab hauv tebchaws no. Kuv yuav txaus siab rau nej thiab xav kom nej coj tej khoom theej txhoj, tej khoom fij uas zoo tshaj, thiab tej khoom fij uas dawbhuv tuaj pub rau kuv."},{"bible_id":"1525","chapter_code":"EZK.20","verse_code":"EZK.20.41","label":"41","content":"Tom qab uas kuv coj nej tawm hauv cov tebchaws uas kuv ntiab nej mus ua sab ua sua rov los nyob ua ke lawm, kuv yuav txais nej tej khoom fij, ces txhua haivneeg yuav paub hais tias kuv yog tus uas dawbhuv."},{"bible_id":"1525","chapter_code":"EZK.20","verse_code":"EZK.20.42","label":"42","content":"Thaum kuv coj nej rov los nyob rau hauv lub tebchaws Yixalayees uas kuv tau coglus tseg hais tias kuv yuav muab rau nej cov yawgkoob, ces nej yuav paub hais tias kuv yog tus TSWV."},{"bible_id":"1525","chapter_code":"EZK.20","verse_code":"EZK.20.43","label":"43","content":"Nej yuav nco txog tej kev poob ntsejmuag thiab tej kev phem kev qias uas ua rau nej tsis huv. Nej yuav ntxub nej vim tej kev txhaum uas nej ua tas los lawm."},{"bible_id":"1525","chapter_code":"EZK.20","verse_code":"EZK.20.44","label":"44","content":"Cov Yixalayees, nej yuav paub hais tias kuv yog tus TSWV, thaum kuv nrog nej hais, kuv tsis hais raws li nej tes haujlwm phem thiab tej kev phem kev qias uas nej ua, rau qhov kuv yog tus TSWV uas dawbhuv.\u201d Tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.20","verse_code":"EZK.20.45","label":"45","content":"Tus TSWV hais rau kuv hais tias,"},{"bible_id":"1525","chapter_code":"EZK.20","verse_code":"EZK.20.46","label":"46","content":"\u201cTub noobneej, koj cia li saib mus rau sab qabteb. Koj cia li cem sab qabteb thiab cev Vajtswv lus cem thaj havzoov uas nyob sab qabteb."},{"bible_id":"1525","chapter_code":"EZK.20","verse_code":"EZK.20.47","label":"47","content":"Koj hais kom thaj havzoov uas nyob sab qabteb mloog tus TSWV uas kav ib puas tsav yam tej lus uas li no: Nej Saib! Kuv tabtom zes hluavtaws hlawv txhua tsob ntoo, tsis hais tej ntoo qhuav lossis ntoo nyoos hauv nej. Tsis muaj ib yam uas yuav tua tau cov hluavtaws ntawd li. Hluavtaws yuav kub sab qabteb ti nkaus sab qaumteb, ces txhua tus yuav hnov hluavtaws kub ntaiv hwv."},{"bible_id":"1525","chapter_code":"EZK.20","verse_code":"EZK.20.48","label":"48","content":"Lawv txhua tus yuav paub hais tias kuv yog tus TSWV uas zes hluavtaws hlawv lawv thiab yuav tsis muaj leejtwg tua tau cov hluavtaws ntawd.\u201d"},{"bible_id":"1525","chapter_code":"EZK.20","verse_code":"EZK.20.49","label":"49","content":"Tiamsis kuv thov hais tias, \u201cTus TSWV uas kav ib puas tsav yam, thov tsis txhob cia kuv ua tej no! Rau qhov txhua tus yuav yws hais tias, nws ibtxwm hais tau xwb, nws ua tsis tau.\u201d"},{"bible_id":"1525","chapter_code":"EZK.21","verse_code":"EZK.21.1","label":"1","content":"Tus TSWV hais rau kuv hais tias,"},{"bible_id":"1525","chapter_code":"EZK.21","verse_code":"EZK.21.2","label":"2","content":"\u201cTub noobneej, koj cia li cev kuv tej lus cem lub nroog Yeluxalees thiab foom phem rau tej chaw uas neeg pe mlom. Koj hais rau cov Yixalayees lub tebchaws hais tias"},{"bible_id":"1525","chapter_code":"EZK.21","verse_code":"EZK.21.3","label":"3","content":"kuv yog tus TSWV uas kav ib puas tsav yam, kuv hais li no: Kuv yog nej tus yeebncuab! Kuv yuav rho kuv rab ntaj tua nej txhua tus, tsis hais tus ua zoo lossis tus ua phem."},{"bible_id":"1525","chapter_code":"EZK.21","verse_code":"EZK.21.4","label":"4","content":"Kuv yuav siv kuv nrab ntaj tawmtsam txhua tus pib sab qaumteb mus ti nkaus sab qabteb."},{"bible_id":"1525","chapter_code":"EZK.21","verse_code":"EZK.21.5","label":"5","content":"Txhua tus yuav paub hais tias kuv yog tus TSWV, kuv rho kuv nrab ntaj lawm mas kuv yuav tsis muab ntsaws rau hauv hnab hlo li."},{"bible_id":"1525","chapter_code":"EZK.21","verse_code":"EZK.21.6","label":"6","content":"\u201cTub noobneej, koj cia li quaj li tus neeg uas tas kev cia siab lawm. Koj quaj li ntawd tabmeeg sawvdaws."},{"bible_id":"1525","chapter_code":"EZK.21","verse_code":"EZK.21.7","label":"7","content":"Thaum lawv nug koj hais tias, \u2018Vim li cas koj quaj li ntawd?\u2019 Koj teb lawv hais tias vim lawv yuav hnov xov tsis zoo. Thaum lawv hnov tej xov ntawd lawv yuav ntshai kawg nkaus, lawv tej npab yuav tsaug leeg, lawv lub zog yuav ntaug thiab lawv tej hauvcaug yuav tshee hnyo. Lub sijhawm twb los txog lawm; tej no yeej yuav tshwmsim.\u201d Tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.21","verse_code":"EZK.21.8","label":"8","content":"Tus TSWV hais rau kuv hais tias,"},{"bible_id":"1525","chapter_code":"EZK.21","verse_code":"EZK.21.9","label":"9","content":"\u201cTub noobneej, koj cia li cev tus TSWV uas kav ib puas tsav yam tej lus rau lawv li no: Muaj ib rab ntaj, rab ntaj ntawd luag twb hov tau ntse thiab txhuam ci nplas lawm."},{"bible_id":"1525","chapter_code":"EZK.21","verse_code":"EZK.21.10","label":"10","content":"Luag hov rab ntaj ntawd tua neeg thiab txhuam ci nplas cuag xob laim. Yuav tsis muaj kev kaj siab rau kuv haivneeg uas tsis mloog kuv tej lus thiab tsis quavntsej kuv tej kev rau txim."},{"bible_id":"1525","chapter_code":"EZK.21","verse_code":"EZK.21.11","label":"11","content":"Luag txhuam rab ntaj ci nplas npaj cia siv lawm xwb. Luag hov thiab txhuam raj ntaj ci nplas coj mus cob rau tus neeg tua neeg txhais tes."},{"bible_id":"1525","chapter_code":"EZK.21","verse_code":"EZK.21.12","label":"12","content":"Tub noobneej, koj cia li quaj tu siab; rau qhov rab ntaj ntawd yuav tua kuv haivneeg thiab tua tagnrho cov Yixalayees tej thawjcoj huv tibsi. Lawv yuav raug tua tuag tas nrog kuv haivneeg. Cia li ntaus koj hauvsiab vim tsis muaj kev cia siab lawm!"},{"bible_id":"1525","chapter_code":"EZK.21","verse_code":"EZK.21.13","label":"13","content":"Kuv tabtom sim kuv haivneeg; yog lawv tsis kam hloov siab, tej uas kuv hais ntawd yuav los raug lawv."},{"bible_id":"1525","chapter_code":"EZK.21","verse_code":"EZK.21.14","label":"14","content":"\u201cTub noobneej, koj cia li cev Vajtswv lus. Koj cia li npuaj teg, ces rab ntaj yuav txiav mus txiav los; rab ntaj ntawd yog rab ntaj tua neeg uas txaus ntshai heev  thiab yog rab ntaj uas txov neeg txojsia."},{"bible_id":"1525","chapter_code":"EZK.21","verse_code":"EZK.21.15","label":"15","content":"Rab ntaj ntawd yuav ua rau kuv haivneeg zog ntaug thiab ntog. Kuv yuav muab kuv rab ntaj uas cia tua neeg hov ci nplas cuag xob laim hem lawv hauv lub nroog."},{"bible_id":"1525","chapter_code":"EZK.21","verse_code":"EZK.21.16","label":"16","content":"Rab ntaj uas ntse heev, koj cia li txiav mus rau sab xis thiab sab laug! Koj cia li txiav mus rau txhua phab."},{"bible_id":"1525","chapter_code":"EZK.21","verse_code":"EZK.21.17","label":"17","content":"Kuv los yuav npuaj teg, thiab kuv txojkev chim yuav ntaug. Kuv yog tus TSWV uas hais li ntawd.\u201d"},{"bible_id":"1525","chapter_code":"EZK.21","verse_code":"EZK.21.18","label":"18","content":"Tus TSWV hais rau kuv hais tias,"},{"bible_id":"1525","chapter_code":"EZK.21","verse_code":"EZK.21.19","label":"19","content":"\u201cTub noobneej, koj cia li tshuam phiaj rau ntawm ob txojkev uas vajntxwv Npanpiloos yuav coj nws rab ntaj tuaj. Ob txojkev ntawd tuaj hauv ib lub tebchaws tuaj. Koj tshuam daim phiaj rau ntawm ob txojkev tshuam  uas mus rau hauv lub nroog."},{"bible_id":"1525","chapter_code":"EZK.21","verse_code":"EZK.21.20","label":"20","content":"Tshuam ib daim phiaj qhia vajntxwv kev mus rau hauv cov Amoos lub nroog Lanpas thiab ib daim qhia kev mus rau hauv lub nroog Yeluxalees uas muaj chaw fajxwm ruaj khov hauv tebchaws Yudas."},{"bible_id":"1525","chapter_code":"EZK.21","verse_code":"EZK.21.21","label":"21","content":"Tus vajntxwv uas kav tebchaws Npanpiloos tuaj sawv ntawm ob daim phiaj ntawm kev tshuam; nws tsis paub hais tias yuav mus txojkev twg, ces nws muab tej xub hneevnti co;  nws tuavxam nrog nws tej mlom thiab saib tus tsiaj uas tua ua khoom fij lub siab."},{"bible_id":"1525","chapter_code":"EZK.21","verse_code":"EZK.21.22","label":"22","content":"Vajntxwv sab tes xis tuav rawv ib tus vos sau hais tias lub nroog \u2018Yeluxalees\u2019! Tus vos ntawd qhia rau vajntxwv kom cia li qw ntaus rog, tsoo tej roojvag, khawb av puab ntswg, thiab khawb kwj ncig lub nroog."},{"bible_id":"1525","chapter_code":"EZK.21","verse_code":"EZK.21.23","label":"23","content":"Cov neeg hauv Yeluxalees yuav tsis ntseeg tej no, rau qhov lawv tau coglus tseg lawm. Tiamsis tej lus qhia tshwm ntawd yog qhia lawv tej kev txhaum thiab ceebtoom rau lawv paub hais tias lawv yuav raug ntes."},{"bible_id":"1525","chapter_code":"EZK.21","verse_code":"EZK.21.24","label":"24","content":"Tom qab ntawd tus TSWV uas kav ib puas tsav yam hais rau lawv li no: Nej tej kev txhaum twb tshwm rau sawvdaws pom lawm. Txhua tus pom hais tias nej tau ua txhaum loj heev. Txhua yam uas nej ua qhia rau sawvdaws paub hais tias nej ua txhaum. Txog sijhawm rau txim rau nej lawm, kuv yuav muab nej cob rau nej cov yeebncuab."},{"bible_id":"1525","chapter_code":"EZK.21","verse_code":"EZK.21.25","label":"25","content":"\u201cCov Yixalayees tej thawjcoj uas ua phem thiab tsis dawbhuv, hnub uas rau txim zaum kawg rau nej twb los txog lawm."},{"bible_id":"1525","chapter_code":"EZK.21","verse_code":"EZK.21.26","label":"26","content":"Kuv yog tus TSWV uas kav ib puas tsav yam, tej lus no yog kuv hais. Cia li hle nej tej kausmom kub thiab hle pluaj ntaub uas khi nej taubhau tseg. Yuav tsis zoo li qub lawm. Yuav tsa cov neeg pluag kom muaj hwjchim! Thiab yuav txo cov thawjtswj kom poob hwjchim!"},{"bible_id":"1525","chapter_code":"EZK.21","verse_code":"EZK.21.27","label":"27","content":"Puastsuaj, puastsuaj! Kuv yuav ua kom lub nroog puastsuaj. Tiamsis tej xwm no yuav tsis tau muaj mus txog thaum tus uas kuv xaiv los rau txim rau lub nroog los txog. Kuv yuav muab lub nroog cob rau tus ntawd."},{"bible_id":"1525","chapter_code":"EZK.21","verse_code":"EZK.21.28","label":"28","content":"\u201cTub noobneej, koj cia li cev tus TSWV uas kav ib puas tsav yam tej lus rau cov Amoos uas txob thuam cov Yixalayees li no: \u2018Npaj rab ntaj txhij lawm; luag txhuam rab ntaj ntawd ci nplas cuag xob laim cia tua neeg lawm xwb."},{"bible_id":"1525","chapter_code":"EZK.21","verse_code":"EZK.21.29","label":"29","content":"Tej yogtoog cuav uas nej pom thiab tej lus qhia tshwm uas nej hais yog lus dag xwb. Nej ua kev phem kev qias, hnub uas rau txim zaum kawg rau nej los txog lawm. Rab ntaj yuav los txiav nej cajdab."},{"bible_id":"1525","chapter_code":"EZK.21","verse_code":"EZK.21.30","label":"30","content":"\u201c \u2018Cia li ntsaws rab ntaj rau hauv hnab! Kuv yuav txiav txim rau nej ntawm thaj chaw uas kuv tsim nej thiab hauv lub tebchaws uas yug nej."},{"bible_id":"1525","chapter_code":"EZK.21","verse_code":"EZK.21.31","label":"31","content":"Kuv yuav ua kom nej raug kuv txojkev chim uas cig li nplaim taws. Thiab kuv yuav muab nej cob rau cov neeg nruj tsiv uas muaj cuabkav ua kom nej raug kev puastsuaj."},{"bible_id":"1525","chapter_code":"EZK.21","verse_code":"EZK.21.32","label":"32","content":"Nej yuav raug hluavtaws hlawv kom kub hnyiab tas. Nej cov ntshav yuav nrog rau hauv nej lub tebchaws, thiab yuav tsis muaj leejtwg nco txog nej lawm.\u2019 \u201d Tus TSWV hais li ntawd."},{"bible_id":"1525","chapter_code":"EZK.22","verse_code":"EZK.22.1","label":"1","content":"Tus TSWV hais rau kuv hais tias,"},{"bible_id":"1525","chapter_code":"EZK.22","verse_code":"EZK.22.2","label":"2","content":"\u201cTub noobneej, koj npaj txiav txim rau lub nroog Yeluxalees uas tua neeg lawm los? Koj cia li qhia kom nws paub tej kev phem kev qias uas nws tau ua lawm."},{"bible_id":"1525","chapter_code":"EZK.22","verse_code":"EZK.22.3","label":"3","content":"Kuv yog tus TSWV uas kav ib puas tsav yam, koj cia li qhia kuv tej lus rau lub nroog hais tias, \u2018Vim koj tau tua koj cov neeg ntau tus thiab pe mlom ua rau koj tsis huv, koj lub sijhawm kawg twb los txog lawm."},{"bible_id":"1525","chapter_code":"EZK.22","verse_code":"EZK.22.4","label":"4","content":"Qhov uas koj tua neeg ua rau koj muaj txim thiab qhov uas kom pe mlom ua rau koj tsis huv. Koj hnub kawg los txog, thiab koj lub sijhawm twb tas lawm! Kuv thiaj cia lwm haivneeg txob thuam thiab saib tsis tau koj."},{"bible_id":"1525","chapter_code":"EZK.22","verse_code":"EZK.22.5","label":"5","content":"Tej tebchaws nyob deb thiab nyob ze los saib tsis taus koj, rau qhov koj tsis ua raws li kuv tej kevcai."},{"bible_id":"1525","chapter_code":"EZK.22","verse_code":"EZK.22.6","label":"6","content":"Yixalayees cov thawjcoj tso siab rau lawv lub zog thiab lawv tua neeg."},{"bible_id":"1525","chapter_code":"EZK.22","verse_code":"EZK.22.7","label":"7","content":"Cov neeg uas nyob hauv koj, tsis muaj ib tug hwm niam hwm txiv li. Koj dag ntxias cov neeg txawv tebchaws, txhav cov pojntsuam thiab tej menyuam ntsuag tug."},{"bible_id":"1525","chapter_code":"EZK.22","verse_code":"EZK.22.8","label":"8","content":"Koj tsis hwm kuv tej chaw dawbhuv thiab saib hnub Xanpataus tsis tseemceeb."},{"bible_id":"1525","chapter_code":"EZK.22","verse_code":"EZK.22.9","label":"9","content":"Koj cov neeg muaj qee leej dag kom luag muab lwm tus tua povtseg. Qee leej noj tej khoom uas fij rau mlom, thiab qee leej ua kev nkauj kev nraug."},{"bible_id":"1525","chapter_code":"EZK.22","verse_code":"EZK.22.10","label":"10","content":"Qee leej nrog nws txiv tus niam tshiab pw. Qee leej yuam tej pojniam thaum uas tseem coj khaubncaws."},{"bible_id":"1525","chapter_code":"EZK.22","verse_code":"EZK.22.11","label":"11","content":"Qee leej ua kev nkauj kev nraug, thiab qee leej deev nws tus nyab lossis nws tus muam uas tsis koom niam."},{"bible_id":"1525","chapter_code":"EZK.22","verse_code":"EZK.22.12","label":"12","content":"Koj cov neeg qee leej cia luag ntiav nws mus tua neeg. Qee leej qiv nyiaj thiab tsub pajlaum ntau rau nws cov kwvtij Yixalayees them; nws npluanuj vim txeeb luag tug. Lawv cov ntawd tsis nco txog kuv lawm.\u201d Tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.22","verse_code":"EZK.22.13","label":"13","content":"\u201c \u2018Kuv yuav tsa kuv txhais tes ntaus koj cov neeg uas ua tubsab thiab tua neeg."},{"bible_id":"1525","chapter_code":"EZK.22","verse_code":"EZK.22.14","label":"14","content":"Tom qab uas kuv rau txim rau koj lawm, koj xav hais tias leejtwg tseem muaj zog thiab tsa taus npab? Kuv yog tus TSWV uas hais tej lus no, kuv yuav ua raws li kuv hais."},{"bible_id":"1525","chapter_code":"EZK.22","verse_code":"EZK.22.15","label":"15","content":"Kuv yuav ntiab nej khiav mus nyob rau ntau lub tebchaws thiab nyob xyaw lwm haivneeg, thiab yuav ua kom nej tej kev phem kev qias ploj mus."},{"bible_id":"1525","chapter_code":"EZK.22","verse_code":"EZK.22.16","label":"16","content":"Thiab luag lwm haivneeg yuav tsis hwm nej, nej thiaj yuav paub hais tias kuv yog tus TSWV.\u2019 \u201d"},{"bible_id":"1525","chapter_code":"EZK.22","verse_code":"EZK.22.17","label":"17","content":"Tus TSWV hais rau kuv hais tias,"},{"bible_id":"1525","chapter_code":"EZK.22","verse_code":"EZK.22.18","label":"18","content":"\u201cTub noobneej, cov Yixalayees tsis muaj nqis rau kuv lawm. Lawv zoo ib yam li tej quav tooj liab, tooj dawb, hlau, txhuas thiab nyiaj uas luag cais tawm hauv yeejvub los lawm xwb."},{"bible_id":"1525","chapter_code":"EZK.22","verse_code":"EZK.22.19","label":"19","content":"Yog li ntawd, kuv yog tus TSWV uas kav ib puas tsav yam hais tias lawv muaj nqis li tej ntawd lawm xwb. Kuv yuav coj lawv ua ke los rau hauv lub nroog Yeluxalees"},{"bible_id":"1525","chapter_code":"EZK.22","verse_code":"EZK.22.20","label":"20","content":"ib yam li tus neeg uas muab nyiaj, tooj liab, hlau, txhuas thiab tooj dawb los tso rau hauv lub yeejvub. Kuv txojkev chim yuav kub kom lawv yaj tas ib yam li hluavtaws kub tej ntawd."},{"bible_id":"1525","chapter_code":"EZK.22","verse_code":"EZK.22.21","label":"21","content":"Kuv yuav sau lawv los nyob rau hauv lub nroog Yeluxalees; kuv txojkev chim yuav ua cubtawg hlawv kom lawv yaj tas."},{"bible_id":"1525","chapter_code":"EZK.22","verse_code":"EZK.22.22","label":"22","content":"Lawv yuav raug tus TSWV txojkev chim uas loj kawg nkaus; lawv yuav yaj tas rau hauv lub nroog Yeluxalees ib yam li tej nyiaj uas yaj rau hauv lub yeejvub.\u201d"},{"bible_id":"1525","chapter_code":"EZK.22","verse_code":"EZK.22.23","label":"23","content":"Tus TSWV rov hais rau kuv hais tias,"},{"bible_id":"1525","chapter_code":"EZK.22","verse_code":"EZK.22.24","label":"24","content":"\u201cTub noobneej, koj hais rau cov Yixalayees hais tias lawv lub tebchaws tsis huv lawm. Kuv yuav rau txim rau lawv los ntawm kuv txojkev chim."},{"bible_id":"1525","chapter_code":"EZK.22","verse_code":"EZK.22.25","label":"25","content":"Cov thawjcoj  ntawd zoo ib yam li cov tsov ntxhuav uas nyooj laws rau tej tsiaj uas lawv tom tau. Lawv tua neeg, huab luag tej nyiaj thiab tej khoom uas muaj nqis, thiab lawv tua neeg ua rau muaj pojntsuam coob heev."},{"bible_id":"1525","chapter_code":"EZK.22","verse_code":"EZK.22.26","label":"26","content":"Cov povthawj rhuav kuv txoj kevcai thiab ua rau kuv tej khoom dawbhuv tsis huv lawm. Lawv tsis cais hais tias yam twg dawbhuv thiab yam twg tsis dawbhuv. Lawv tsis qhia qhov txawv ntawm yam uas huv thiab yam uas tsis huv rau sawvdaws paub, thiab lawv saib hnub Xanpataus tsis tseemceeb. Qhov tseemceeb yog cov Yixalayees tsis hwm kuv."},{"bible_id":"1525","chapter_code":"EZK.22","verse_code":"EZK.22.27","label":"27","content":"Cov nomtswv zoo ib yam li tej hma uas muab tej tsiaj uas lawv tom tau dua ib thooj rau ib qho. Lawv tua neeg ua kom lawv muaj txiag npluanuj."},{"bible_id":"1525","chapter_code":"EZK.22","verse_code":"EZK.22.28","label":"28","content":"Cov cev Vajtswv lus muab kev txhaum npog tseg ib yam li neeg muab hmoov sib dawb pleev phabntsa. Lawv pom tej yogtoog cuav thiab piav tej lus qhia tshwm tsis tseeb. Lawv khav hais tias yog lawv hais tus TSWV uas kav ib puas tsav yam tej lus, tiamsis kuv uas yog tus TSWV tsis tau hais rau lawv li."},{"bible_id":"1525","chapter_code":"EZK.22","verse_code":"EZK.22.29","label":"29","content":"Cov neeg npluanuj huab thiab nyiag luag li. Lawv quab yuam cov neeg pluag thiab txhav cov neeg txawv tebchaws tug."},{"bible_id":"1525","chapter_code":"EZK.22","verse_code":"EZK.22.30","label":"30","content":"Kuv nrhiav lawv cov ntawd ib tug uas txawj kho phabntsa thiab sawv nres nroos ntawm sab phabntsa uas puas lawm, tiv thaiv lub tebchaws kom kuv txojkev chim tsis txhob rhuav lub tebchaws, tiamsis kuv nrhiav tsis tau ib tug li."},{"bible_id":"1525","chapter_code":"EZK.22","verse_code":"EZK.22.31","label":"31","content":"Yog li ntawd, kuv thiaj cia kuv txojkev chim los raug lawv kom lawv puastsuaj tas ib yam li hluavtaws hlawv, vim lawv tau ua kev phem kev qias.\u201d Tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.23","verse_code":"EZK.23.1","label":"1","content":"Tus TSWV hais rau kuv hais tias,"},{"bible_id":"1525","chapter_code":"EZK.23","verse_code":"EZK.23.2","label":"2","content":"\u201cTub noobneej, muaj ob vivncaus uas koom ib leej niam;"},{"bible_id":"1525","chapter_code":"EZK.23","verse_code":"EZK.23.3","label":"3","content":"thaum nkawd nyuam qhuav tiav nkauj nyob hauv tebchaws Iziv, nkawd mus ua niamntiav, ua rau nkawd lub cev nkaujxwb puas lawm."},{"bible_id":"1525","chapter_code":"EZK.23","verse_code":"EZK.23.4","label":"4","content":"Tus niamlaus npe hu ua Auhaulas,  (nws piv txog lub nroog Xamalis) nws tus niamhluas hu ua Auhaulinpas  (nws piv txog lub nroog Yeluxalees). Kuv yuav nkawd ua kuv pojniam huv tibsi, thiab nkawd puavleej yug tubki rau kuv."},{"bible_id":"1525","chapter_code":"EZK.23","verse_code":"EZK.23.5","label":"5","content":"Auhaulas yog kuv tus pojniam, tiamsis nws pheej mus ua niamntiav nrog nws cov hluas nraug uas tuaj pem tebchaws Axilias tuaj."},{"bible_id":"1525","chapter_code":"EZK.23","verse_code":"EZK.23.6","label":"6","content":"Cov hluas nraug ntawd yog cov tubrog uas hnav tej tsoos tsho ntaubmag xiav, lawv yog nomtswv thiab thawj tubrog qib siab; lawv puavleej caij nees, lawv hluas thiab zoo nraug heev."},{"bible_id":"1525","chapter_code":"EZK.23","verse_code":"EZK.23.7","label":"7","content":"Auhaulas pheej ua niamntiav rau cov tubrog Axilias thiab qaug rau kev nkauj kev nraug, nws thiaj mus pe cov Axilias tej mlom ua rau nws tsis huv lawm."},{"bible_id":"1525","chapter_code":"EZK.23","verse_code":"EZK.23.8","label":"8","content":"Nws pheej ua niamntiav ib yam li thaum nws tseem nyob nram tebchaws Iziv uas nws ua rau nws lub cev nkaujxwb puas. Thaum nws tseem yog nkaujxwb twb muaj txivneej tuaj nrog nws pw ib yam li tus niamntiav lawm."},{"bible_id":"1525","chapter_code":"EZK.23","verse_code":"EZK.23.9","label":"9","content":"Kuv thiaj muab nws cob rau nws cov hluas nraug Axilias uas nws nyiam heev."},{"bible_id":"1525","chapter_code":"EZK.23","verse_code":"EZK.23.10","label":"10","content":"Lawv muab nws hle liabqab, txeeb nws tej tub tej ntxhais coj mus, thiab rho ntaj tua nws. Tej pojniam nyob rau txhua qhov sib ntxhi zom zaws hais txog nws txoj hmoov phem."},{"bible_id":"1525","chapter_code":"EZK.23","verse_code":"EZK.23.11","label":"11","content":"\u201cAuhaulinpas uas yog nws tus niamhluas pom ntsoov tej no los nws tseem ua niamntiav heev dua Auhaulas uas yog nws tus niamlaus lawm thiab."},{"bible_id":"1525","chapter_code":"EZK.23","verse_code":"EZK.23.12","label":"12","content":"Nws xav ua niamntiav rau cov Axilias tej nomtswv thiab tej thawj tubrog uas hnav tej tsoos tsho ci nplas; lawv cov ntawd puavleej caij nees, lawv hluas thiab zoo nraug heev."},{"bible_id":"1525","chapter_code":"EZK.23","verse_code":"EZK.23.13","label":"13","content":"Kuv pom hais tias Auhaulinpas ua txhaum kev nkauj kev nraug heev, thiab nws tus niamlaus los ua ib yam li nws."},{"bible_id":"1525","chapter_code":"EZK.23","verse_code":"EZK.23.14+EZK.23.15","label":"14-15","content":"\u201cAuhaulinpas ua niamntiav heev zuj zus. Nws qaug siab rau cov Npanpiloos cov thawj tubrog tej duab uas luag txaug rau ntawm tej phabntsa uas zas liab ci nplas, sia siv ntawm tej duav thiab khi tej pluaj ntaub txaij nraug zees rau saum taubhau."},{"bible_id":"1525","chapter_code":"EZK.23","verse_code":"EZK.23.16","label":"16","content":"Thaum nws pom dheev cov duab ntawd, nws lub siab qauglais rau kev nkauj kev nraug thiab tso xov mus rau cov tubrog Npanpiloos."},{"bible_id":"1525","chapter_code":"EZK.23","verse_code":"EZK.23.17","label":"17","content":"Cov tubrog Npanpiloos tuaj nrog nws pw. Lawv ua rau nws lub cev tsis huv, thaum kawg nws thiaj mus nrog lawv ua phem ua qias."},{"bible_id":"1525","chapter_code":"EZK.23","verse_code":"EZK.23.18","label":"18","content":"Auhaulinpas liabqab qhia rau txhua tus paub hais tias nws yog niamntiav. Kuv dhuav nws ib yam li kuv dhuav nws tus niamlaus thiab."},{"bible_id":"1525","chapter_code":"EZK.23","verse_code":"EZK.23.19","label":"19","content":"Nws mus ua niamntiav heev dua yav tas los; nws coj tus yam ntxwv ib yam li thaum nws tseem yog ntxhais hluas uas nws ua niamntiav nyob nram tebchaws Iziv."},{"bible_id":"1525","chapter_code":"EZK.23","verse_code":"EZK.23.20","label":"20","content":"Nws xav ua niamntiav rau cov txivneej uas muaj zog ib yam li tej txiv neesluav lossis txiv nees xob.\u201d ("},{"bible_id":"1525","chapter_code":"EZK.23","verse_code":"EZK.23.21","label":"21","content":"Auhaulinpas, koj xav rov mus ua niamntiav li qub uas thaum koj tseem yog ntxhais hluas nyob nram tebchaws Iziv uas yog cia tej txivneej tuaj kov koj ob lub mis thiab ua rau koj lub cev nkaujxwb puas.)"},{"bible_id":"1525","chapter_code":"EZK.23","verse_code":"EZK.23.22","label":"22","content":"\u201cKuv yog tus TSWV uas kav ib puas tsav yam hais rau Auhaulinpas li no: Koj zog ntaug tas rau koj cov hluas nraug lawm, tiamsis kuv yuav ua kom lawv chim heev rau koj, thiab kuv yuav coj lawv tuaj vij koj."},{"bible_id":"1525","chapter_code":"EZK.23","verse_code":"EZK.23.23","label":"23","content":"Kuv yuav coj cov Npanpiloos, cov Khalede-as, cov Pekaus, cov Sau-as, cov Kau-as thiab cov Axilias tuaj. Kuv sau cov nomtswv thiab cov thawj tubrog hluas uas zoo nraug heev tuaj; tagnrho cov nomtswv no puavleej caij nees thiab muaj meejmom siab."},{"bible_id":"1525","chapter_code":"EZK.23","verse_code":"EZK.23.24","label":"24","content":"Lawv yuav coj tubrog coob, coj tsheb ua rog thiab tsheb thauj khoom tuaj sab qaumteb  tuaj tua koj. Lawv muaj tej thaiv hniav ntaj thiab kausmom hlau, lawv yuav tuaj vij koj. Kuv yuav muab koj cob rau lawv, thiab lawv yuav txiav txim rau koj raws li lawv txoj kevcai."},{"bible_id":"1525","chapter_code":"EZK.23","verse_code":"EZK.23.25","label":"25","content":"Kuv chim heev rau koj, kuv thiaj cia lawv tuaj ua rau koj raws li lawv txojkev chim. Lawv yuav txiav koj lub taubntswg, ob lub pobntseg thiab tua koj cov menyuam povtseg. Lawv yuav coj koj tej tub tej ntxhais mus hlawv ciaj."},{"bible_id":"1525","chapter_code":"EZK.23","verse_code":"EZK.23.26","label":"26","content":"Lawv yuav chua koj tej khaubncaws thiab txeeb koj tej saw nyiaj saw kub."},{"bible_id":"1525","chapter_code":"EZK.23","verse_code":"EZK.23.27","label":"27","content":"Kuv yuav ua kom koj tso plhuav koj txojkev ua nkauj ua nraug thiab kev ua niamntiav li koj pheej ua nyob nram tebchaws Iziv tseg. Koj yuav tsis tsa qhovmuag saib tej mlom lossis xav txog lub tebchaws Iziv ntxiv lawm.\u201d"},{"bible_id":"1525","chapter_code":"EZK.23","verse_code":"EZK.23.28","label":"28","content":"Tus TSWV uas kav ib puas tsav yam hais li no: \u201cKuv yuav muab koj cob rau cov neeg uas koj ntxub thiab cov neeg uas koj dhuav."},{"bible_id":"1525","chapter_code":"EZK.23","verse_code":"EZK.23.29","label":"29","content":"Lawv ntxub koj heev, lawv yuav txeeb txhua yam uas koj khwv tau mus, cia koj nyob liabqab rau luag pom li tus niamntiav. Koj txojkev ua nkauj ua nraug thiab ua niamntiav"},{"bible_id":"1525","chapter_code":"EZK.23","verse_code":"EZK.23.30","label":"30","content":"coj tej no los raug koj. Koj ua niamntiav rau ntau haivneeg thiab pe mlom ua rau koj tsis huv lawm."},{"bible_id":"1525","chapter_code":"EZK.23","verse_code":"EZK.23.31","label":"31","content":"Koj ua raws li koj tus niamlaus; yog li ntawd, kuv yuav muab lub khob uas nws haus lawm rau koj haus thiab.\u201d"},{"bible_id":"1525","chapter_code":"EZK.23","verse_code":"EZK.23.32","label":"32","content":"Tus TSWV uas kav ib puas tsav yam hais tias, \u201cKoj yuav haus koj tus niamlaus lub khob; lub khob ntawd loj thiab tob heev, txhua tus yuav thuam thiab luag koj plig; lub khob ntawd puv kawg li."},{"bible_id":"1525","chapter_code":"EZK.23","verse_code":"EZK.23.33","label":"33","content":"Lub khob ntawd yuav ua rau koj qaug thiab txomnyem heev, yog lub khob kev ntshai thiab kev puastsuaj, yog koj tus niamlaus Xamalis lub khob ntag."},{"bible_id":"1525","chapter_code":"EZK.23","verse_code":"EZK.23.34","label":"34","content":"Koj yuav haus khee kawv hauv qab khob, lub khob tawg thiab tej txhais yuav hlais koj ob lub mis. Kuv yog tus TSWV uas kav ib puas tsav yam, kuv hais li ntawd.\u201d"},{"bible_id":"1525","chapter_code":"EZK.23","verse_code":"EZK.23.35","label":"35","content":"Tus TSWV uas kav ib puas tsav yam hais li no: \u201cRau qhov yog koj tsis nco qab kuv thiab tig nraubqaum rau kuv, koj thiaj raug kev txomnyem vim koj ua kev nkauj kev nraug thiab ua niamntiav.\u201d"},{"bible_id":"1525","chapter_code":"EZK.23","verse_code":"EZK.23.36","label":"36","content":"Tus TSWV hais rau kuv hais tias, \u201cTub noobneej, koj npaj txiav txim rau Auhaulas thiab Auhaulinpas lawm los? Koj cia li nthuav tej kev phem kev qias uas nkawd tau ua lawm."},{"bible_id":"1525","chapter_code":"EZK.23","verse_code":"EZK.23.37","label":"37","content":"Nkawd ua kev nkauj kev nraug thiab tua neeg, ua nkauj ua nraug nrog tej mlom thiab tua tej menyuam uas nkawd yug rau kuv fij rau tej mlom."},{"bible_id":"1525","chapter_code":"EZK.23","verse_code":"EZK.23.38","label":"38","content":"Tsis tas li ntawd xwb nkawd tseem ua rau kuv lub Tuamtsev tsis huv thiab saib kuv hnub Xanpataus tsis tseemceeb."},{"bible_id":"1525","chapter_code":"EZK.23","verse_code":"EZK.23.39","label":"39","content":"Txhua hnub uas nkawd tua kuv tej menyuam fij rau tej mlom, nkawd ua tsis huv rau kuv lub Tuamtsev!"},{"bible_id":"1525","chapter_code":"EZK.23","verse_code":"EZK.23.40","label":"40","content":"\u201cNkawd txib neeg tsis tseg mus caw tej txivneej uas nyob deb heev thiab lawv txawm tuaj. Nkawd ob vivncaus mus da dej, zas tawv muag thiab muab saw nyiaj saw kub los coj."},{"bible_id":"1525","chapter_code":"EZK.23","verse_code":"EZK.23.41","label":"41","content":"Nkawd zaum ntawm lub tog uas zoo heev; muaj ib lub rooj uas rau tej tshuaj tsw qab thiab roj txiv ntoo uas kuv muab rau nkawd nyob ntawm nkawd hauv ntej."},{"bible_id":"1525","chapter_code":"EZK.23","verse_code":"EZK.23.42","label":"42","content":"Muaj ib pab neeg sib tham ntshoo nrooj puagncig nkawd. Lawv yog ib pab txivneej uas tuaj tom tiaj suabpuam tuaj. Lawv nqa kauj toog tuaj looj rau ob vivncaus ntawd cajnpab thiab muab kausmom yeebkoob uas zoo nkauj heev rau nkawd ntoo."},{"bible_id":"1525","chapter_code":"EZK.23","verse_code":"EZK.23.43","label":"43","content":"Kuv xav hais tias luag siv ob vivncaus ntawd ua niamntiav thiaj ua rau nkawd lub cev puas tas rau kev ua nkauj ua nraug."},{"bible_id":"1525","chapter_code":"EZK.23","verse_code":"EZK.23.44","label":"44","content":"Cov txivneej ntawd niaj hnub rov tuaj cuag ob tug niamntiav ntawd. Lawv pheej tuaj cuag Auhaulas thiab Auhaulinpas uas nyiam ua nkauj ua nraug heev ntawd."},{"bible_id":"1525","chapter_code":"EZK.23","verse_code":"EZK.23.45","label":"45","content":"Cov neeg ncaj ncees yuav rau txim rau nkawd, rau qhov nkawd ua kev nkauj kev nraug thiab tua neeg. Nkawd ua nkauj ua nraug thiab tes lo ntshav.\u201d"},{"bible_id":"1525","chapter_code":"EZK.23","verse_code":"EZK.23.46","label":"46","content":"Tus TSWV uas kav ib puas tsav yam hais tias, \u201cCia li coj ib pab neeg tuaj huab thiab txeeb nkawd tej khoom."},{"bible_id":"1525","chapter_code":"EZK.23","verse_code":"EZK.23.47","label":"47","content":"Cia pab neeg ntawd muab pobzeb ntaus ntawd, muab ntaj tua nkawd, tua nkawd cov menyuam thiab hlawv nkawd tej vajtse huv tibsi."},{"bible_id":"1525","chapter_code":"EZK.23","verse_code":"EZK.23.48","label":"48","content":"Kuv yuav txwv tsis pub neeg ua kev nkauj kev nraug thoob tebchaws thiab ntuas txhua tus pojniam kom tsis txhob ua kev nkauj kev nraug li nkawd ua."},{"bible_id":"1525","chapter_code":"EZK.23","verse_code":"EZK.23.49","label":"49","content":"Kuv yuav rau txim rau neb ob vivncaus, vim neb tau ua kev nkauj kev nraug thiab pe tej mlom. Neb thiaj yuav paub hais tias kuv yog tus TSWV uas kav ib puas tsav yam.\u201d"},{"bible_id":"1525","chapter_code":"EZK.24","verse_code":"EZK.24.1","label":"1","content":"Lub kaum hli ntuj hnub xiab kaug, xyoo cuaj uas peb raug ntes mus, tus TSWV hais rau kuv li no:"},{"bible_id":"1525","chapter_code":"EZK.24","verse_code":"EZK.24.2","label":"2","content":"\u201cTub noobneej, koj cia li teev hnub no cia, rau qhov hnub no yog hnub uas vajntxwv Npanpiloos tuaj vij lub nroog Yeluxalees."},{"bible_id":"1525","chapter_code":"EZK.24","verse_code":"EZK.24.3","label":"3","content":"Koj cia li qhia tus TSWV uas kav ib puas tsav yam tej lus pivtxwv rau lawv hais tias: Cia li muab lub laujkaub txawb rau hauv qhovcub thiab hliv dej rau."},{"bible_id":"1525","chapter_code":"EZK.24","verse_code":"EZK.24.4","label":"4","content":"Muab cov nqaij uas zoo tshaj plaws uas yog thooj pwgpu thiab thooj ncejpuab tso rau hauv, xaiv tej pobtxha uas zoo tso rau hauv thiab."},{"bible_id":"1525","chapter_code":"EZK.24","verse_code":"EZK.24.5","label":"5","content":"Xaiv cov nqaij yaj uas zoo heev tso rau hauv; muab taws  los rauv rau hauv qab lub laujkaub ntawd. Cia kom cov dej npau; tsaws cov pobtxha thiab cov nqaij.\u201d"},{"bible_id":"1525","chapter_code":"EZK.24","verse_code":"EZK.24.6","label":"6","content":"Tus TSWV uas kav ib puas tsav yam hais tias, \u201cLub nroog uas tua neeg raug puastsuaj lawm! Nws zoo ib yam li lub laujkaub xeb xeb uas ibtxwm tsis ntxuav li. Luag muab cov nqaij hauv lub laujkaub npo ib daim zuj zus tsis tshuav ib daim seem li."},{"bible_id":"1525","chapter_code":"EZK.24","verse_code":"EZK.24.7","label":"7","content":"Lub nroog tua neeg tsis muab tej ntshav hliv rau hauv av kom hmoov av npog tej ntshav, tiamsis nws muab hliv rau saum lub pobzeb."},{"bible_id":"1525","chapter_code":"EZK.24","verse_code":"EZK.24.8","label":"8","content":"Kuv tseg cov ntshav ntawd nyob rau saum lub pobzeb, tsis muab dabtsi npog li kom kuv txojkev chim thiaj tau ua pauj rau nws.\u201d"},{"bible_id":"1525","chapter_code":"EZK.24","verse_code":"EZK.24.9","label":"9","content":"Tus TSWV uas kav ib puas tsav yam hais li no: \u201cLub nroog uas tua neeg puastsuaj lawm! Kuv yuav sau taws ntau heev los teeb tseg."},{"bible_id":"1525","chapter_code":"EZK.24","verse_code":"EZK.24.10","label":"10","content":"Cia li nqa taws los ntxiv, ntxuaj kom cubtawg cig! Tsaws cov nqaij kom muag, muab do xyaw txujlom!  Muab cov pobtxha hlawv kom kub hnyiab tas."},{"bible_id":"1525","chapter_code":"EZK.24","verse_code":"EZK.24.11","label":"11","content":"Cia li muab lub laujkaub tooj tso rau saum cov ncaig taws kom kub heev. Thaum cov xeb nti tas lawm lub laujkaub thiaj rov huv;"},{"bible_id":"1525","chapter_code":"EZK.24","verse_code":"EZK.24.12","label":"12","content":"txawm ua li ntawd los cov xeb uas khub lub laujkaub yuav nti tsis tas."},{"bible_id":"1525","chapter_code":"EZK.24","verse_code":"EZK.24.13","label":"13","content":"Yeluxalees, koj txojkev ua nkauj ua nraug ua rau koj lub cev tsis huv lawm. Txawm yog kuv ntxuav los koj yeej tsis huv. Koj yuav tsis huv mus txog thaum koj raug kuv txojkev chim uas loj kawg nkaus."},{"bible_id":"1525","chapter_code":"EZK.24","verse_code":"EZK.24.14","label":"14","content":"Kuv uas yog tus TSWV, kuv hais li no: Lub sijhawm txiav txim twb los txog lawm. Kuv yuav tsis tseg thiab tsis hlub koj li. Koj yuav raug txim raws li tej kev txhaum uas koj tau ua lawm.\u201d Tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.24","verse_code":"EZK.24.15","label":"15","content":"Tus TSWV hais rau kuv hais tias,"},{"bible_id":"1525","chapter_code":"EZK.24","verse_code":"EZK.24.16","label":"16","content":"\u201cTub noobneej, kuv tshuab ib pas xwb ua rau tus uas koj hlub heev ya mus rau lwm qhov lawm. Tsis pub koj yws, quaj lossis poob ib lub kua muag li."},{"bible_id":"1525","chapter_code":"EZK.24","verse_code":"EZK.24.17","label":"17","content":"Tsis pub koj lub suab ncia rau leejtwg hnov. Cia li ntoo phuam thiab rau khau, luag thiaj tsis paub hais tias koj quaj ntsuag. Tsis txhob npog koj lub ntsejmuag lossis noj tej zaub mov uas cov neeg quaj ntsuag noj.\u201d"},{"bible_id":"1525","chapter_code":"EZK.24","verse_code":"EZK.24.18","label":"18","content":"Thaum sawv ntxov kuv tseem nrog cov neeg sawvdaws tham. Thaum tsaus ntuj kuv tus pojniam tuag lawm, ces hnub tom qab kuv txawm ua raws nraim li tus TSWV hais rau kuv."},{"bible_id":"1525","chapter_code":"EZK.24","verse_code":"EZK.24.19","label":"19","content":"Tej neeg nug kuv hais tias, \u201cVim li cas koj thiaj ua li no?\u201d"},{"bible_id":"1525","chapter_code":"EZK.24","verse_code":"EZK.24.20","label":"20","content":"Kuv teb lawv hais tias, \u201cTus TSWV hais rau kuv kom"},{"bible_id":"1525","chapter_code":"EZK.24","verse_code":"EZK.24.21","label":"21","content":"hais rau nej cov Yixalayees li no: Nej khav hais tias lub Tuamtsev ua rau nej muaj hwjchim. Nej nyiam tuaj saib, tiamsis tus TSWV yuav ua kom nws lub Tuamtsev tsis huv. Ces cov hluas hauv nej tej tsevneeg uas tseem nyob hauv lub nroog Yeluxalees yuav raug tua tuag tas rau hauv tshavrog."},{"bible_id":"1525","chapter_code":"EZK.24","verse_code":"EZK.24.22","label":"22","content":"Thaum ntawd nej yuav ua li kuv ua. Nej yuav tsis muab ntaub npog nej lub ntsejmuag thiab yuav tsis noj tej zaub mov uas cov neeg quaj ntsuag noj."},{"bible_id":"1525","chapter_code":"EZK.24","verse_code":"EZK.24.23","label":"23","content":"Nej yuav ntoo phuam thiab rau khau; nej tsis txhob quaj lossis nyiav. Nej yuav puastsuaj tas vim nej tej kev txhaum, thiab nej ib leeg yuav nroo rau ib leeg."},{"bible_id":"1525","chapter_code":"EZK.24","verse_code":"EZK.24.24","label":"24","content":"Kuv yog Exekees, kuv ua lub cim rau nej ntag; nej yuav ua txhua yam raws li kuv ua. Tus TSWV hais tias thaum tej no tshwmsim lawm, nej thiaj yuav paub hais tias, kuv yog tus TSWV uas kav ib puas tsav yam.\u201d"},{"bible_id":"1525","chapter_code":"EZK.24","verse_code":"EZK.24.25","label":"25","content":"Tus TSWV hais tias, \u201cTub noobneej, kuv yuav tshem lub Tuamtsev uas lawv khav hais tias ua rau lawv muaj hwjchim thiab nyiam tuaj saib ntawd thiab lawv tej tub tej ntxhais mus huv tibsi."},{"bible_id":"1525","chapter_code":"EZK.24","verse_code":"EZK.24.26","label":"26","content":"Hnub ntawd yuav muaj qee leej dim kev puastsuaj los qhia tej ntawd rau koj."},{"bible_id":"1525","chapter_code":"EZK.24","verse_code":"EZK.24.27","label":"27","content":"Hnub ntawd koj yuav rov hais tau lus rau tus uas dim los ntawd, koj yuav tsis nyob ntsiag to lawm. Koj yuav ua lub cim rau tej neeg sawvdaws, lawv thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.25","verse_code":"EZK.25.1","label":"1","content":"Tus TSWV hais rau kuv hais tias,"},{"bible_id":"1525","chapter_code":"EZK.25","verse_code":"EZK.25.2","label":"2","content":"\u201cTub noobneej, koj cia li cev kuv tej lus cem cov Amoos."},{"bible_id":"1525","chapter_code":"EZK.25","verse_code":"EZK.25.3","label":"3","content":"Koj hais kom lawv cia li mloog tus TSWV uas kav ib puas tsav yam tej lus: Nej zoo siab qhov uas luag ua tsis huv rau kuv lub Tuamtsev, cov Yixalayees lub tebchaws ua suabpuam, thiab cov Yudas raug luag ntes mus."},{"bible_id":"1525","chapter_code":"EZK.25","verse_code":"EZK.25.4","label":"4","content":"Vim nej zoo siab li ntawd, kuv yuav cia cov neeg uas nyob sab hnubtuaj tuaj tua yeej nej. Lawv yuav tuaj tsuam yeej tubrog thiab nyob hauv nej lub tebchaws. Lawv yuav tau noj nej tej txiv hmab thiab haus nej tej kua mis nyuj."},{"bible_id":"1525","chapter_code":"EZK.25","verse_code":"EZK.25.5","label":"5","content":"Kuv yuav muab lub nroog Lanpas hloov ua chaw kaw ntxhuav thiab muab lub tebchaws Amoos ua chaw kaw yaj, nej thiaj yuav paub hais tias kuv yog tus TSWV."},{"bible_id":"1525","chapter_code":"EZK.25","verse_code":"EZK.25.6","label":"6","content":"\u201cTus TSWV uas kav ib puas tsav yam hais li no: Nej npuaj teg thiab dhia pajpaws zoo siab heev. Nej saib tsis taus cov Yixalayees lub tebchaws."},{"bible_id":"1525","chapter_code":"EZK.25","verse_code":"EZK.25.7","label":"7","content":"Vim nej ua li ntawd, kuv yuav muab nej cob rau lwm haivneeg cia luag tuaj huab thiab txeeb nej tug. Kuv yuav rhuav kom nej tu noob thiab ua tsis tau ib haivneeg lossis ib lub tebchaws. Nej thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.25","verse_code":"EZK.25.8","label":"8","content":"Tus TSWV uas kav ib puas tsav yam hais tias, \u201cVim cov Mau-am  hais tias cov Yudas tsuas zoo li lwm haivneeg xwb;"},{"bible_id":"1525","chapter_code":"EZK.25","verse_code":"EZK.25.9","label":"9","content":"yog li ntawd, kuv yuav cia luag tuaj tua cov nroog uas tiv thaiv cov Mau-am tus ciamteb, cov nroog ntawd yog Npethes Yesimaus, Npa-as Me-oos thiab Kili-athayees."},{"bible_id":"1525","chapter_code":"EZK.25","verse_code":"EZK.25.10","label":"10","content":"Kuv yuav cia cov neeg uas nyob sab hnubtuaj tuaj tua yeej cov Mau-am thiab cov Amoos kom cov Mau-am  ua tsis tau ib haivneeg ntxiv lawm."},{"bible_id":"1525","chapter_code":"EZK.25","verse_code":"EZK.25.11","label":"11","content":"Kuv yuav rau txim rau cov Mau-am, lawv thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.25","verse_code":"EZK.25.12","label":"12","content":"Tus TSWV uas kav ib puas tsav yam hais tias, \u201cVim cov Edoos ua nruj ua tsiv pauj rau cov Yudas, ces thaum kawg lub txim thiaj los raug rau cov Edoos."},{"bible_id":"1525","chapter_code":"EZK.25","verse_code":"EZK.25.13","label":"13","content":"Kuv hais rau sawvdaws paub hais tias kuv yuav rau txim rau cov Edoos, txhua tus neeg thiab tej tsiaj kom tuag tas huv tibsi. Kuv yuav ua kom lawv lub tebchaws ua suabpuam, txij ntua ntawm lub nroog Temas mus txog ntua rau lub nroog Dedas, thiab tej neeg yuav raug tua tuag tas rau hauv tshavrog."},{"bible_id":"1525","chapter_code":"EZK.25","verse_code":"EZK.25.14","label":"14","content":"Kuv yuav cia kuv haivneeg Yixalayees ua pauj cov Edoos rau kuv, thiab lawv yuav ua rau cov Edoos raws li kuv txojkev chim. Cov Edoos thiaj yuav paub hais tias kuv txojkev rau txim hnyav npaum li cas.\u201d Tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.25","verse_code":"EZK.25.15","label":"15","content":"Tus TSWV uas kav ib puas tsav yam hais tias, \u201cTub noobneej, cov Filitees ua nruj ua tsiv pauj rau cov neeg uas ibtxwm yog lawv cov yeebncuab, lawv thiaj muab cov neeg uas lawv ntxub rhuav puastsuaj tas."},{"bible_id":"1525","chapter_code":"EZK.25","verse_code":"EZK.25.16","label":"16","content":"Yog li ntawd, kuv thiaj hais tias kuv yuav ua kom cov Filitees tu noob nrho. Kuv yuav ua rau cov uas seem nyob hauv lub tiaj nrag Filitees kom puastsuaj huv tibsi."},{"bible_id":"1525","chapter_code":"EZK.25","verse_code":"EZK.25.17","label":"17","content":"Kuv yuav rau txim hnyav pauj rau lawv kom txaus nkaus. Lawv yuav raug kuv txojkev chim. Lawv thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.26","verse_code":"EZK.26.1","label":"1","content":"Lub hli ntawd  hnub xiab ib, xyoo kaum ib uas peb raug ntes mus, tus TSWV hais rau kuv hais tias:"},{"bible_id":"1525","chapter_code":"EZK.26","verse_code":"EZK.26.2","label":"2","content":"\u201cTub noobneej, cov neeg hauv lub nroog Tiles qw zoo siab hais tias, \u2018Yeluxalees puastsuaj lawm! Nws tej kev lag kev luam tu lawm! Nws yuav tsis nrog peb sib tw lawm!\u2019"},{"bible_id":"1525","chapter_code":"EZK.26","verse_code":"EZK.26.3","label":"3","content":"\u201cKuv yog Tus TSWV uas kav ib puas tsav yam, kuv hais li no: Lub nroog Tiles, kuv yog koj tus yeebncuab ntag, kuv yuav coj ntau haivneeg tuaj tua koj, lawv yuav tuaj ib yam li tej nthwv dej hiavtxwv nphau."},{"bible_id":"1525","chapter_code":"EZK.26","verse_code":"EZK.26.4","label":"4","content":"Lawv yuav tuaj rhuav tus ntsa yeej uas thaiv nej lub nroog thiab tsoo nej tej chaw tsomfaj kom pob tas. Kuv yuav cheb tej hmoov av kom dulug, tsuas tseg lub pobzeb cia xwb."},{"bible_id":"1525","chapter_code":"EZK.26","verse_code":"EZK.26.5","label":"5","content":"Cov neeg ntaus ntses yuav tuaj ziab lawv tej vas rau saum lub pobzeb uas nyob hauv hiavtxwv. Kuv yog tus TSWV uas kav ib puas tsav yam hais li ntawd. Ntau haivneeg yuav tuaj huab lub nroog Tiles,"},{"bible_id":"1525","chapter_code":"EZK.26","verse_code":"EZK.26.6","label":"6","content":"thiab lawv yuav muab ntaj tua cov neeg hauv tej nroog uas nyob hauv nws lub tebchaws. Ces cov Tiles thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.26","verse_code":"EZK.26.7","label":"7","content":"Tus TSWV uas kav ib puas tsav yam hais tias, \u201cKuv yuav coj tus vajntxwv uas muaj hwjchim loj dua lwm tus vajntxwv tuaj tua lub nroog Tiles. Tus ntawd yog Vajntxwv Nenpukajnexales uas kav tebchaws Npanpiloos. Nws yuav coj ib pab tubrog coob uas muaj nees, tsheb nees, thiab tubrog caij nees tuaj sab qaumteb tuaj."},{"bible_id":"1525","chapter_code":"EZK.26","verse_code":"EZK.26.8","label":"8","content":"Cov neeg hauv tej nroog uas nyob hauv lub tebchaws ntawd yuav raug tua tuag tas. Cov yeebncuab yuav khawb av meem kom nce tau tus ntsa yeej thiab lawv muab tej vuas ua daim thaiv hniav ntaj tuaj tua nej."},{"bible_id":"1525","chapter_code":"EZK.26","verse_code":"EZK.26.9","label":"9","content":"Lawv yuav siv cuabyeej tuaj tsoo nej tej ntsa yeej thiab siv tej nqaj hlaus tsoo nej tej chaw tsomfaj."},{"bible_id":"1525","chapter_code":"EZK.26","verse_code":"EZK.26.10","label":"10","content":"Lawv cov nees yuav khiav ua pa av ncho auv niab tuaj voob nkaus nej. Cov nees luag tsheb los hla tej roojvag hauv lub nroog uas puas tas lawm; tej suab nrov ntseeg nkaws ua rau nej tej ntsa yeej ua zog koog."},{"bible_id":"1525","chapter_code":"EZK.26","verse_code":"EZK.26.11","label":"11","content":"Lawv cov tubrog caij nees yuav khiav tsaus nti hauv nej tej kev thiab muab ntaj tua nej cov neeg tuag pawglug. Nej tej ncej uas loj thiab khov yuav raug tsoo vau tas rau hauv av."},{"bible_id":"1525","chapter_code":"EZK.26","verse_code":"EZK.26.12","label":"12","content":"Nej cov yeebncuab yuav huab nej tej nyiaj txiag thiab txeeb nej tej khoom lag luam. Lawv yuav tsoo nej tej ntsa yeej thiab rhuav nej tej vajtse uas zoo kom puas tas. Lawv yuav coj tej pobzeb, tej ntoo thiab tej roj hmab mus pov rau hauv hiavtxwv."},{"bible_id":"1525","chapter_code":"EZK.26","verse_code":"EZK.26.13","label":"13","content":"Kuv yuav ua kom nej tej suab hu nkauj thiab suab nkauj nogncas ntsiag."},{"bible_id":"1525","chapter_code":"EZK.26","verse_code":"EZK.26.14","label":"14","content":"Kuv tsuas tseg lub pobzeb cia rau cov neeg ntaus ntses tau ziab lawv tej vas xwb. Nej yuav tsis tsim lub nroog ntawd ntxiv lawm. Kuv yog tus TSWV uas kav ib puas tsav yam hais li ntawd.\u201d"},{"bible_id":"1525","chapter_code":"EZK.26","verse_code":"EZK.26.15","label":"15","content":"Tus TSWV uas kav ib puas tsav yam hais rau lub nroog Tiles hais tias, \u201cThaum luag tuaj tua yeej nej lawm, cov neeg uas nyob raws ntug hiavtxwv yuav hnov cov neeg uas raug luag tua tej suab quaj, ua rau lawv ntshai heev."},{"bible_id":"1525","chapter_code":"EZK.26","verse_code":"EZK.26.16","label":"16","content":"Tagnrho cov vajntxwv uas nyob raws ntug hiavtxwv yuav nqis saum lawv tej zwmtxwv los. Lawv yuav hle lawv lub tsho loj thiab tej ris tsho tseg thiab zaum hauv av ua ibce tshee hnyo. Lawv ntshai tej xwm phem uas los raug nej, ua rau lawv tswj tsis tau qhov uas lawv tshee li."},{"bible_id":"1525","chapter_code":"EZK.26","verse_code":"EZK.26.17","label":"17","content":"Lawv yuav hu zaj nkauj quaj ntsuag no rau nej hais tias: Lub nroog uas nto npe tshaj plaws puastsuaj lawm! Nws tej nkoj raug muab tshem tawm hauv hiavtxwv mus lawm. Koj thiab koj cov neeg uas kav tej hiavtxwv ua rau cov neeg uas nyob raws ntug hiavtxwv ntshai kawg li."},{"bible_id":"1525","chapter_code":"EZK.26","verse_code":"EZK.26.18","label":"18","content":"Hnub uas koj swb ua rau cov neeg uas nyob raws ntug hiavtxwv tshee hnyo thiab lawv txhua tus yoob tas, vim tej kev puastsuaj uas los raug koj.\u201d"},{"bible_id":"1525","chapter_code":"EZK.26","verse_code":"EZK.26.19","label":"19","content":"Tus TSWV uas kav ib puas tsav yam hais tias, \u201cKuv yuav ua kom koj nyob do cuas li tej nroog uas puas tas tsis muaj neeg nyob lawm. Kuv yuav cia dej hiavtxwv los nyab koj."},{"bible_id":"1525","chapter_code":"EZK.26","verse_code":"EZK.26.20","label":"20","content":"Kuv yuav xa koj mus rau hauv tubtuag teb thiab nrog cov neeg tiam thaum ub nyob. Kuv yuav cia koj mus nrog cov tuag hauv tubtuag teb nyob xyaw tej uas pob puas tas mus ibtxhis. Vim li ntawd yuav tsis muaj neeg los nyob hauv koj,  thiab koj yuav tsis tau ua ib lub nroog rau cov neeg ciaj nyob lawm."},{"bible_id":"1525","chapter_code":"EZK.26","verse_code":"EZK.26.21","label":"21","content":"Kuv yuav muab koj ua ib qho pivtxwv uas txaus ntshai heev, hnub ntawd yog koj hnub kawg. Neeg yuav nrhiav koj tiamsis nrhiav tsis tau.\u201d Tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.27","verse_code":"EZK.27.1","label":"1","content":"Tus TSWV hais rau kuv hais tias,"},{"bible_id":"1525","chapter_code":"EZK.27","verse_code":"EZK.27.2","label":"2","content":"\u201cTub noobneej, koj cia li hu ib zaj nkauj quaj ntsuag rau lub nroog Tiles,"},{"bible_id":"1525","chapter_code":"EZK.27","verse_code":"EZK.27.3","label":"3","content":"yog lub nroog uas nyob ntawm ntug hiavtxwv thiab ua lag ua luam nrog cov neeg uas nyob raws ntug hiavtxwv txhua qhov. Koj cia li qhia tus TSWV uas kav ib puas tsav yam tej lus rau nws hais tias, \u201cLub nroog Tiles, koj khav hais tias koj zoo nkauj kawg li."},{"bible_id":"1525","chapter_code":"EZK.27","verse_code":"EZK.27.4","label":"4","content":"Hiavtxwv yog koj lub tsev. Cov neeg uas tsim koj, tsim tau koj zoo li lub nkoj uas zoo nkauj heev;"},{"bible_id":"1525","chapter_code":"EZK.27","verse_code":"EZK.27.5","label":"5","content":"Lawv muab ntoo thwjsuab pem roob Helemoos los ua ntsa xov koj thiab coj ntoo ciab pem roob Lenpanoos los ua koj cov ncej."},{"bible_id":"1525","chapter_code":"EZK.27","verse_code":"EZK.27.6","label":"6","content":"Lawv coj cov ntoo qhib nram tebchaws Npasas los txua ua duav; Lawv coj ntoo ciab nram tebchaws Xaipas los ua lub samthiaj thiab muab kaus ntxhw los pua."},{"bible_id":"1525","chapter_code":"EZK.27","verse_code":"EZK.27.7","label":"7","content":"Lawv muab cov ntaubmag zoo heev uas coj nram tebchaws Iziv los xaws ua koj daim ntaus cua, luag tuaj deb saib los paub. Koj cov momkaum yog muab cov ntaub xiav uas coj nram ntug hiavtxwv Elisas los xaws vov."},{"bible_id":"1525","chapter_code":"EZK.27","verse_code":"EZK.27.8","label":"8","content":"Koj cov neeg tsav nkoj tuaj hauv lub nroog Xidoos thiab Alevas tuaj. Koj cov neeg tsav nkoj yog cov uas txawj tsav heev."},{"bible_id":"1525","chapter_code":"EZK.27","verse_code":"EZK.27.9","label":"9","content":"Koj cov kws txua ntoo hauv nkoj yog cov uas kawm txawj hauv lub nroog Nkinpas los lawm. Cov neeg tsav nkoj mus rau txhua qhov uas koj ua lam ua luam."},{"bible_id":"1525","chapter_code":"EZK.27","verse_code":"EZK.27.10","label":"10","content":"\u201cCov neeg Pawxias, Lidias thiab Linpias tuaj ua koj cov tubrog. Lawv muab lawv tej thaiv hniav ntaj thiab kausmom hlau khuam rau hauv koj kom koj tau koob meej."},{"bible_id":"1525","chapter_code":"EZK.27","verse_code":"EZK.27.11","label":"11","content":"Cov tubrog Alevas tuaj zov koj tej ntsa loog, thiab cov neeg Nkamas tuaj zov koj tej chaw tsomfaj. Lawv coj lawv tej thaiv hniav ntaj tuaj khuam rau ntawm koj tej phabntsa, thiab lawv yog cov neeg uas tuaj tseev zam kom koj zoo nkauj."},{"bible_id":"1525","chapter_code":"EZK.27","verse_code":"EZK.27.12","label":"12","content":"\u201cCov neeg uas nyob tim tebchaws Xapees uas tuaj nrog koj ua luam, lawv coj nyiaj, coj hlau, txhuas thiab coj tooj tuaj pauv koj tej khoom lag luam."},{"bible_id":"1525","chapter_code":"EZK.27","verse_code":"EZK.27.13","label":"13","content":"Koj ua lag ua luam nrog cov neeg Kilis, Tunpas thiab Mesej. Lawv coj tubqhe thiab tej twj taig tooj tuaj pauv koj tej khoom lag luam."},{"bible_id":"1525","chapter_code":"EZK.27","verse_code":"EZK.27.14","label":"14","content":"Cov neeg uas nyob hauv Npethes Taunkamas coj nees thauj nra, nees caij ntaus rog, thiab nees zag tuaj pauv koj tej khoom lag luam."},{"bible_id":"1525","chapter_code":"EZK.27","verse_code":"EZK.27.15","label":"15","content":"Cov neeg uas nyob hauv Laudi-as  los kuj tuaj nrog koj ua lag ua luam; thiab cov neeg uas nyob hauv tej tebchaws raws ntug hiavtxwv los kuj coj kaus ntxhw thiab ntoo kubtwm tuaj pauv koj tej khoom lag luam ib yam nkaus."},{"bible_id":"1525","chapter_code":"EZK.27","verse_code":"EZK.27.16","label":"16","content":"Cov neeg Xilias tuaj yuav koj tej khoom thiab tej uas koj ua tau hauv koj lub tebchaws. Lawv coj tej qe zeb muaj nqis, ntaub xiav, ntaub tsuj, ntaubmag, qe zeb kaulas, thiab qe zeb iav tuaj pauv koj tej khoom lag luam."},{"bible_id":"1525","chapter_code":"EZK.27","verse_code":"EZK.27.17","label":"17","content":"Cov Yudas thiab cov Yixalayees coj hmoov nplej,  zib ntab, roj txiv ntoo thiab roj tsw qab tuaj pauv koj tej khoom lag luag."},{"bible_id":"1525","chapter_code":"EZK.27","verse_code":"EZK.27.18+EZK.27.19","label":"18-19","content":"Cov neeg Damaxes thiab Kilis coj cawv txiv hmab hauv Helenpoos, thiab tej ntaub plaub yaj hauv lub nroog Xahas, coj hlau, thiab tshuaj tsw qab tuaj pauv koj tej khoom lag luam thiab tej uas koj ua tau hauv koj lub tebchaws."},{"bible_id":"1525","chapter_code":"EZK.27","verse_code":"EZK.27.20","label":"20","content":"Cov neeg Dedas coj ntaub pua eeb nees tuaj pauv koj tej khoom lag luam."},{"bible_id":"1525","chapter_code":"EZK.27","verse_code":"EZK.27.21","label":"21","content":"Cov neeg Alanpias thiab cov nomtswv hauv tebchaws Kedas coj yaj, coj menyuam yaj thiab coj tshis tuaj pauv koj tej khoom lag luam."},{"bible_id":"1525","chapter_code":"EZK.27","verse_code":"EZK.27.22","label":"22","content":"Cov neeg hauv Senpas thiab La-amas coj tej qe zeb muaj nqis, coj kub thiab txhua yam roj tsw qab tuaj pauv koj tej khoom lag luam."},{"bible_id":"1525","chapter_code":"EZK.27","verse_code":"EZK.27.23","label":"23","content":"Cov neeg hauv lub nroog Halas, Kanes thiab Edees tej tub lag tub luam hauv Senpas, Asules thiab Khilimas puavleej tuaj nrog koj pauv kev lag kev luam."},{"bible_id":"1525","chapter_code":"EZK.27","verse_code":"EZK.27.24","label":"24","content":"Lawv coj tej tsoos tsho ntaub xiav, coj ntaub tsuj thiab ntaub pua tsev uas txaij zoo nkauj, coj hlua, thiab ligxov tuaj muag rau koj."},{"bible_id":"1525","chapter_code":"EZK.27","verse_code":"EZK.27.25","label":"25","content":"Cov neeg Xapees tej nkoj thauj khoom lag luam tuaj rau koj. \u201cKoj zoo ib yam li lub nkoj nyob hauv hiavtxwv uas ntim khoom puv nkaus."},{"bible_id":"1525","chapter_code":"EZK.27","verse_code":"EZK.27.26","label":"26","content":"Thaum koj cov neeg nquam koj mus txog ntawm ntug hiavtxwv, cov cua sab hnubtuaj txawm ntsawj koj mus rau tom plawv hiavtxwv lawm."},{"bible_id":"1525","chapter_code":"EZK.27","verse_code":"EZK.27.27","label":"27","content":"Thaum koj tog rau hauv hiavtxwv lawm, koj tej nyiaj txiag, tej khoom lag luam, cov neeg caij nkoj thiab tsav nkoj, cov kws txua ntoo, cov tub lag tub luam, cov tubrog uas nyob hauv nkoj thiab txhua yam ploj tas rau hauv hiavtxwv."},{"bible_id":"1525","chapter_code":"EZK.27","verse_code":"EZK.27.28","label":"28","content":"Cov neeg hauv nkoj tej suab qw ntxhe mus txog rau tim ntug dej."},{"bible_id":"1525","chapter_code":"EZK.27","verse_code":"EZK.27.29","label":"29","content":"\u201cCov neeg tsav nkoj, tsav lawv tej nkoj mus rau tim ntug hiavtxwv, thiab txhua tus uas nyob hauv nkoj tawm tas mus rau sab nraud."},{"bible_id":"1525","chapter_code":"EZK.27","verse_code":"EZK.27.30","label":"30","content":"Lawv txhua tus quaj thiab tu siab heev txog koj, lawv tsuab hmoov av rau saum taubhau thiab quaj da hauv qhov tshauv."},{"bible_id":"1525","chapter_code":"EZK.27","verse_code":"EZK.27.31","label":"31","content":"Lawv chais lawv tej plaubhau, thiab muab ntaubtsaj los npua. Lawv quaj iab siab kawg li."},{"bible_id":"1525","chapter_code":"EZK.27","verse_code":"EZK.27.32","label":"32","content":"Lawv hu zaj nkauj quaj ntsuag rau koj hais tias, \u2018Leejtwg thiaj piv tau lub nroog Tiles uas nimno twb tog rau hauv hiavtxwv lawm?"},{"bible_id":"1525","chapter_code":"EZK.27","verse_code":"EZK.27.33","label":"33","content":"Thaum koj thauj tej khoom hauv hiavtxwv mus, koj ua rau ntau haivneeg txaus siab heev. Thiab ua rau tej vajntxwv hauv qab ntuj no muaj txiag npluanuj los ntawm koj tej khoom lag luam."},{"bible_id":"1525","chapter_code":"EZK.27","verse_code":"EZK.27.34","label":"34","content":"Nimno koj pob puas tas rau hauv hiavtxwv; koj tog rau hauv qab thu. Koj tej khoom thiab koj cov neeg ua lag ua luam ploj tas nrog koj rau hauv hiavtxwv lawm.\u2019"},{"bible_id":"1525","chapter_code":"EZK.27","verse_code":"EZK.27.35","label":"35","content":"\u201cTxhua tus uas nyob raws ntug hiavtxwv yoob tas, vim tej xwm phem uas los raug koj. Txawm yog lawv cov vajntxwv los yeej ntshai ua ntsejmuag thimxem tas li."},{"bible_id":"1525","chapter_code":"EZK.27","verse_code":"EZK.27.36","label":"36","content":"Koj ploj ntais lawm, ploj mus ibtxhis li. Tej tub lag tub luam nyob thoob ntiajteb ntshai tshee hnyo; lawv ntshai nyob tsam lawv raug tej xwm phem uas koj raug.\u201d"},{"bible_id":"1525","chapter_code":"EZK.28","verse_code":"EZK.28.1","label":"1","content":"Tus TSWV hais rau kuv hais tias:"},{"bible_id":"1525","chapter_code":"EZK.28","verse_code":"EZK.28.2","label":"2","content":"\u201cTub noobneej, koj cia li hais tus TSWV uas kav ib puas tsav yam tej lus rau tus vajntxwv uas kav lub nroog Tiles li no: Koj khav hais tias koj yog vajtswv, koj zaum saum vajtswv lub zwmtxwv uas muaj hiavtxwv nyob puagncig. Koj ua ib yam li koj yog vajtswv, tiamsis koj yog neeg xwb, koj tsis yog vajtswv."},{"bible_id":"1525","chapter_code":"EZK.28","verse_code":"EZK.28.3","label":"3","content":"Koj xav hais tias koj ntse tshaj Daniyees,  tsis muaj ib yam dabtsi uas koj yuav tsis paub li?"},{"bible_id":"1525","chapter_code":"EZK.28","verse_code":"EZK.28.4","label":"4","content":"Koj lub tswvyim thiab kev txawj ntse ua rau koj npluanuj muaj nyiaj muaj kub puv txhab."},{"bible_id":"1525","chapter_code":"EZK.28","verse_code":"EZK.28.5","label":"5","content":"Koj ua lag ua luam ntse heev thiab tau pajlaum ntau kawg. Koj khavtheeb rau koj tej kev npluanuj!"},{"bible_id":"1525","chapter_code":"EZK.28","verse_code":"EZK.28.6","label":"6","content":"\u201cYog li ntawd, kuv yog tus TSWV uas kav ib puas tsav yam, kuv hais rau koj li no: Rau qhov koj xav hais tias koj ntse ib yam li vajtswv,"},{"bible_id":"1525","chapter_code":"EZK.28","verse_code":"EZK.28.7","label":"7","content":"kuv yuav tso cov yeebncuab uas yog neeg txawv tebchaws tuaj tawmtsam koj. Lawv yuav tuaj rhuav txhua yam khoom zoo uas koj ua tau los ntawm koj lub tswvyim thiab kev txawj ntse."},{"bible_id":"1525","chapter_code":"EZK.28","verse_code":"EZK.28.8","label":"8","content":"Lawv yuav muab koj pov rau hauv tubtuag teb; koj yuav tuag rau hauv plawv hiavtxwv li tej neeg uas raug luag tua."},{"bible_id":"1525","chapter_code":"EZK.28","verse_code":"EZK.28.9","label":"9","content":"Thaum lawv yuav tua koj, koj tseem hais tias koj yog vajtswv thiab los? Thaum koj nyob tim ntsej tim muag cov neeg uas tua koj, koj yuav yog neeg xwb, koj tsis yog vajtswv."},{"bible_id":"1525","chapter_code":"EZK.28","verse_code":"EZK.28.10","label":"10","content":"Koj yuav tuag li cov neeg uas tsis ua kevcai txiav, tuag rau cov neeg txawv tebchaws tes. Kuv yog tus TSWV uas kav ib puas tsav yam hais li ntawd.\u201d"},{"bible_id":"1525","chapter_code":"EZK.28","verse_code":"EZK.28.11","label":"11","content":"Tus TSWV hais rau kuv hais tias,"},{"bible_id":"1525","chapter_code":"EZK.28","verse_code":"EZK.28.12","label":"12","content":"\u201cTub noobneej, koj cia li quaj ntsuag rau tus vajntxwv kav lub nroog Tiles uas yuav raug tej xwm phem. Koj cia li hais tus TSWV uas kav ib puas tsav yam tej lus rau nws li no: Yav tas los koj muaj yam ntxwv zoo, koj ntse thiab zoo nraug kawg li!"},{"bible_id":"1525","chapter_code":"EZK.28","verse_code":"EZK.28.13","label":"13","content":"Koj nyob hauv Vajtswv lub Vaj Edees thiab koj hnav tej tsoos tsho qe zeb muaj nqis uas yog kanelias, khixaulais, aunixis, npelis, taupas, yapes, xafiles, nkanes thiab emelas. Koj hnav kub ci ntsa iab thiab tej ntawd yog npaj tseg rau koj  hnub uas tsim koj lawm."},{"bible_id":"1525","chapter_code":"EZK.28","verse_code":"EZK.28.14","label":"14","content":"Kuv tso ib tug qhelunpees zov koj.  Koj nyob saum kuv lub roob dawbhuv thiab mus mus los los ntawm cov pobzeb hluavtaws."},{"bible_id":"1525","chapter_code":"EZK.28","verse_code":"EZK.28.15","label":"15","content":"Koj yeej muaj tus cwjpwm zoo txij thaum kuv tsim koj los txog hnub uas koj mus ua kev phem kev qias."},{"bible_id":"1525","chapter_code":"EZK.28","verse_code":"EZK.28.16","label":"16","content":"Koj ua lag ua luam khwv kawg, qhov ntawd coj koj mus ua txhaum kevcai thiab poob rau kev txhaum. Kuv thiaj ntiab koj khiav tawm saum kuv lub roob dawbhuv mus, thiab tus qhelunpees uas zov koj los ntiab koj tawm ntawm cov pobzeb hluavtaws mus."},{"bible_id":"1525","chapter_code":"EZK.28","verse_code":"EZK.28.17","label":"17","content":"Koj khavtheeb vim koj zoo nraug; koj lub tswvyim ploj tas vim koj lub koob meej nto moo lug. Vim li ntawd, kuv thiaj muab koj pov rau hauv ntiajteb, kuv rau txim rau koj tabmeeg tej vajntxwv."},{"bible_id":"1525","chapter_code":"EZK.28","verse_code":"EZK.28.18","label":"18","content":"Koj ua txhaum loj vim koj ua lag ua luam tsis ncaj, thiab ua rau koj lub chaw pehawm tsis huv lawm. Yog li ntawd, kuv thiaj tso hluavtaws los hlawv koj kom ua tshauv tas rau hauv ntiajteb tabmeeg tej neeg sawvdaws."},{"bible_id":"1525","chapter_code":"EZK.28","verse_code":"EZK.28.19","label":"19","content":"Koj ploj ntais lawm tiag, ploj mus ibtxhis li. Txhua haivneeg uas paub koj yuav ntshai thiab yoob tas, lawv ntshai nyob tsam lawv raug tej xwm phem uas koj raug.\u201d"},{"bible_id":"1525","chapter_code":"EZK.28","verse_code":"EZK.28.20","label":"20","content":"Tus TSWV hais rau kuv hais tias,"},{"bible_id":"1525","chapter_code":"EZK.28","verse_code":"EZK.28.21","label":"21","content":"\u201cTub noobneej, koj cia li cev kuv tej lus cem lub nroog Xidoos."},{"bible_id":"1525","chapter_code":"EZK.28","verse_code":"EZK.28.22","label":"22","content":"Koj cia li hais tus TSWV uas kav txhua tsav yam tej lus rau cov neeg hauv Xidoos li no: Xidoos, kuv yog koj tus yeebncuab; txhua tus neeg yuav qhuas kuv vim tej uas kuv tau ua rau koj. Lawv yuav paub hais tias kuv yog tus TSWV uas dawbhuv, thaum kuv rau txim rau cov neeg uas nyob hauv koj."},{"bible_id":"1525","chapter_code":"EZK.28","verse_code":"EZK.28.23","label":"23","content":"Kuv yuav tso kab mob los raug koj thiab ua kom muaj ntshav ntws puv nkaus txhua txojkev. Yuav muaj yeebncuab tuaj txhua phab tuaj tua koj, thiab koj cov pejxeem yuav raug tua. Ces koj thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.28","verse_code":"EZK.28.24","label":"24","content":"Tus TSWV hais tias, \u201cCov tebchaws uas nyob puagncig cov Yixalayees yuav tsis txob thuam thiab tsis tsimtxom lawv lawm. Lawv thiaj yuav paub hais tias kuv yog tus TSWV uas kav ib puas tsav yam.\u201d"},{"bible_id":"1525","chapter_code":"EZK.28","verse_code":"EZK.28.25","label":"25","content":"Tus TSWV uas kav ib puas tsav yam hais tias, \u201cKuv yuav coj cov Yixalayees tawm hauv tej tebchaws uas lawv mus nyob rov qab los. Txhua haivneeg thiaj yuav paub hais tias kuv yog tus TSWV uas dawbhuv. Cov Yixalayees yuav tau rov los nyob hauv lawv lub tebchaws uas kuv muab rau kuv tus tubtxib Yakhauj lawm."},{"bible_id":"1525","chapter_code":"EZK.28","verse_code":"EZK.28.26","label":"26","content":"Cov Yixalayees yuav nyob kaj siab lug hauv lub tebchaws ntawd. Lawv yuav ua vaj ua tsev thiab cog txiv hmab. Kuv yuav rau txim rau cov tebchaws nyob puagncig lawv uas pheej txob thuam thiab tsimtxom lawv. Lawv yuav nyob kaj siab lug, lawv thiaj paub hais tias kuv yog tus TSWV uas yog lawv tug Vajtswv.\u201d"},{"bible_id":"1525","chapter_code":"EZK.29","verse_code":"EZK.29.1","label":"1","content":"Lub kaum hli ntuj hnub kaum ob, xyoo kaum uas peb raug ntes mus, tus TSWV hais rau kuv hais tias,"},{"bible_id":"1525","chapter_code":"EZK.29","verse_code":"EZK.29.2","label":"2","content":"\u201cTub noobneej, koj cia li cev kuv tej lus cem Falaus uas yog cov Iziv tus vajntxwv. Koj qhia rau nws hais tias, nws thiab nws cov neeg yuav raug txim."},{"bible_id":"1525","chapter_code":"EZK.29","verse_code":"EZK.29.3","label":"3","content":"Koj hais tus TSWV uas kav ib puas tsav yam tej lus rau Falaus uas yog cov Iziv tus vajntxwv li no: Kuv yog koj tus yeebncuab, koj yog tus nab qa loj uas tsiv heev pw hauv hav dej. Koj hais tias tus dej Niles yog koj li, thiab koj tsim nws."},{"bible_id":"1525","chapter_code":"EZK.29","verse_code":"EZK.29.4","label":"4","content":"Kuv yuav muab nuv chob koj puabtsaig kom tshab plaws thiab ua kom cov ntses uas nyob hauv koj tus dej lo koj tej nplai."},{"bible_id":"1525","chapter_code":"EZK.29","verse_code":"EZK.29.5","label":"5","content":"Kuv yuav muab koj thiab cov ntses uas lo rau ntawm koj cov nplai pov rau tom tiaj suabpuam thiab yuav tsis muaj neeg muab koj faus. Kuv yuav cia tej noog thiab tej tsiaj los noj koj."},{"bible_id":"1525","chapter_code":"EZK.29","verse_code":"EZK.29.6","label":"6","content":"Cov neeg uas nyob hauv tebchaws Iziv thiaj yuav paub hais tias kuv yog tus TSWV.\u201d Tus TSWV hais tias, \u201cCov Yixalayees tso siab rau koj txojkev pab, tiamsis koj twb khov tsis cuag tus nyuag kav tauj iab."},{"bible_id":"1525","chapter_code":"EZK.29","verse_code":"EZK.29.7","label":"7","content":"Thaum cov Yixalayees cev tes tuav koj, koj lov chob lawv pwgpu, thiab thaum lawv pheeb koj, koj lov ua rau lawv sav duav."},{"bible_id":"1525","chapter_code":"EZK.29","verse_code":"EZK.29.8","label":"8","content":"Yog li ntawd, kuv yog tus TSWV uas kav ib puas tsav yam hais qhia rau koj hais tias kuv yuav tso neeg nqa ntaj tuaj tua koj; lawv yuav tua koj cov neeg thiab tej tsiaj txhu kom tuag tas."},{"bible_id":"1525","chapter_code":"EZK.29","verse_code":"EZK.29.9","label":"9","content":"Tebchaws Iziv yuav nyob qhuav nquas cia, koj thiaj yuav paub hais tias kuv yog tus TSWV. \u201cRau qhov koj hais tias tug dej Niles yog koj li thiab koj yog tus tsim,"},{"bible_id":"1525","chapter_code":"EZK.29","verse_code":"EZK.29.10","label":"10","content":"nimno kuv yog koj thiab tus dej Niles tus yeebncuab. Kuv yuav ua kom tebchaws Iziv nyob qhuav nquas cia, txij ntua ntawm lub nroog Minkedaus uas nyob sab qaumteb mus ti nkaus lub nroog Axavas uas nyob sab qabteb, thiab mus txog rau ntawm cov neeg Sudas tus ciamteb."},{"bible_id":"1525","chapter_code":"EZK.29","verse_code":"EZK.29.11","label":"11","content":"Yuav tsis muaj neeg lossis tsiaj taug kev hla lub tebchaws ntawd li. Yuav tsis muaj neeg nyob rau hauv lub tebchaws ntawd plaub caug xyoo."},{"bible_id":"1525","chapter_code":"EZK.29","verse_code":"EZK.29.12","label":"12","content":"Kuv yuav ua kom tebchaws Iziv nyob nphob xuav rau hauv ntiajteb no. Nws tej nroog yuav pob puas mus txog plaub caug xyoo thiab yuav puastsuaj phem tshaj lwm lub nroog. Kuv yuav ua kom cov neeg Iziv poob tebchaws. Lawv yuav tawg mus nyob xyaw lwm haivneeg rau txhua lub tebchaws.\u201d"},{"bible_id":"1525","chapter_code":"EZK.29","verse_code":"EZK.29.13","label":"13","content":"Tus TSWV uas kav ib puas tsav yam hais tias, \u201cTom qab uas dhau plaub caug xyoo lawm, kuv yuav coj cov neeg Iziv uas mus nyob xyaw lwm haivneeg rov qab los,"},{"bible_id":"1525","chapter_code":"EZK.29","verse_code":"EZK.29.14","label":"14","content":"thiab kuv yuav cia lawv los nyob rau sab qabteb hauv tebchaws Iziv uas yog lawv qub teb qub chaw. Lawv lub tebchaws yuav tsis muaj hwjchim;"},{"bible_id":"1525","chapter_code":"EZK.29","verse_code":"EZK.29.15","label":"15","content":"lub tebchaws ntawd yog lub uas tsis muaj hwjchim tshaj plaws hauv ntiajteb no. Lawv yuav tsis tau kav lwm haivneeg ntxiv lawm. Kuv yuav ua kom lawv tsis muaj hwjchim, lawv thiaj yuav kav tsis tau lwm haivneeg."},{"bible_id":"1525","chapter_code":"EZK.29","verse_code":"EZK.29.16","label":"16","content":"Cov Yixalayees yuav tsis mus vamkhom cov Iziv pab lawm. Cov Iziv txojkev txhaum ua rau cov Yixalayees pom hais tias lawv tso siab yuam kev rau cov Iziv lawm. Ces cov Yixalayees thiaj yuav paub hais tias kuv yog tus TSWV uas kav ib puas tsav yam.\u201d"},{"bible_id":"1525","chapter_code":"EZK.29","verse_code":"EZK.29.17","label":"17","content":"Lub ib hlis ntuj hnub xiab ib, xyoo nees nkaum xya uas peb raug ntes mus, tus TSWV hais rau kuv hais tias,"},{"bible_id":"1525","chapter_code":"EZK.29","verse_code":"EZK.29.18","label":"18","content":"\u201cTub noobneej, Vajntxwv Nenpukajnexales uas kav tebchaws Npanpiloos twb sawv kev tuaj ntaus lub nroog Tiles lawm. Nws yuam nws cov tubrog kom ris nra hnyav heev ua rau lawv do hau thiab xubpwg hle tawv tas. Txawm li ntawd los nws thiab nws cov tubrog tsis tau ib yam dabtsi hauv lub nroog Tiles ua nqi zog li."},{"bible_id":"1525","chapter_code":"EZK.29","verse_code":"EZK.29.19","label":"19","content":"Kuv yog tus TSWV uas kav ib puas tsav yam, kuv hais li no: Kuv yuav muab lub tebchaws Iziv cob rau Vajntxwv Nenpukajnexales. Nws yuav huab thiab nqa cov Iziv tej nyiaj tej kub mus them nws cov tubrog."},{"bible_id":"1525","chapter_code":"EZK.29","verse_code":"EZK.29.20","label":"20","content":"Kuv yuav muab lub tebchaws Iziv ua nqi zog rau nws, rau qhov nws cov tubrog ua haujlwm rau kuv. Kuv yog tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.29","verse_code":"EZK.29.21","label":"21","content":"\u201cTxog thaum uas tej ntawd tshwmsim lawm, kuv yuav ua kom cov Yixalayees rov muaj hwjchim. Exekees, koj cia li mus hais kom txhua tus hnov, lawv thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.30","verse_code":"EZK.30.1","label":"1","content":"Tus TSWV hais rau kuv ntxiv hais tias,"},{"bible_id":"1525","chapter_code":"EZK.30","verse_code":"EZK.30.2","label":"2","content":"\u201cTub noobneej, koj cia li cev kuv tej raws li tus TSWV uas kav ib puas tsav yam tej lus: Hnub uas muaj kev txhawj ntshai los yuav txog!"},{"bible_id":"1525","chapter_code":"EZK.30","verse_code":"EZK.30.3","label":"3","content":"Hnub ntawd twb los ze lawm, yog hnub uas tus TSWV rau txim, Yog hnub muaj kev tsaus ntuj thiab kev txomnyem rau txhua haivneeg."},{"bible_id":"1525","chapter_code":"EZK.30","verse_code":"EZK.30.4","label":"4","content":"Yuav muaj kev ua tsov ua rog hauv tebchaws Iziv, thiab muaj kev kub ntxhov nyob hauv tebchaws Sudas. Ntau leej yuav raug tua rau hauv tebchaws Iziv; Neeg yuav tuaj huab ua rau lub tebchaws puastsuaj tas."},{"bible_id":"1525","chapter_code":"EZK.30","verse_code":"EZK.30.5","label":"5","content":"\u201cKev sib tua zaum no ua rau cov tubrog Sudas, Lidias, Linpias, Alanpias, Kub thiab kuv cov tubrog raug tua tuag tas.\u201d"},{"bible_id":"1525","chapter_code":"EZK.30","verse_code":"EZK.30.6","label":"6","content":"Tus TSWV hais tias, \u201cCov neeg uas tuaj pab cov Iziv thiab Iziv cov tubrog uas khavtheeb yuav raug tua tuag tas rau hauv tshavrog. Txij ntua ntawm Minkedaus uas nyob sab qaumteb mus txog rau ntawm lub nroog Axavas uas nyob sab qabteb. Kuv yog tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.30","verse_code":"EZK.30.7","label":"7","content":"Cov tebchaws ntawd yuav nyob qhuav nquas hauv ntiajteb, thiab lawv tej nroog yuav puastsuaj tas."},{"bible_id":"1525","chapter_code":"EZK.30","verse_code":"EZK.30.8","label":"8","content":"Thaum uas kuv zes hluavtaws hlawv lub tebchaws Iziv, cov neeg uas pab nws yuav raug tua tuag tas huv tibsi, lawv thiaj yuav paub hais tias kuv yog tus TSWV."},{"bible_id":"1525","chapter_code":"EZK.30","verse_code":"EZK.30.9","label":"9","content":"\u201cThaum txog hnub ntawd cov Iziv yuav raug puastsuaj tas. Kuv yuav tso ib pab neeg caij nkoj mus hem cov neeg Sudas uas nyob tso siab lug kom lawv ntshai heev. Hnub ntawd twb los yuav txog!\u201d"},{"bible_id":"1525","chapter_code":"EZK.30","verse_code":"EZK.30.10","label":"10","content":"Tus TSWV uas kav ib puas tsav yam hais tias, \u201cKuv yuav cia Vajntxwv Nenpukajnexales uas kav tebchaws Npanpiloos ua kom tebchaws Iziv txojkev npluanuj ploj kiag mus."},{"bible_id":"1525","chapter_code":"EZK.30","verse_code":"EZK.30.11","label":"11","content":"Nenpukajnexales thiab nws tsoom tubrog uas tsis hlub leejtwg yuav coj ntaj tuaj tua tebchaws Iziv kom puastsuaj tas thiab yuav muaj neeg tuag nyob rau txhua qhov."},{"bible_id":"1525","chapter_code":"EZK.30","verse_code":"EZK.30.12","label":"12","content":"Kuv yuav ua kom tus dej Niles nqhuab thiab muab lub tebchaws Iziv rau cov neeg txawv tebchaws uas siab phem ua kom puastsuaj tas. Kuv uas yog tus TSWV hais li ntawd.\u201d"},{"bible_id":"1525","chapter_code":"EZK.30","verse_code":"EZK.30.13","label":"13","content":"Tus TSWV uas kav ib puas tsav yam hais tias, \u201cKuv yuav rhuav tej mlom thiab tej vajtswv cuav uas nyob hauv lub nroog Meefis kom puastsuaj. Kuv yuav ua rau txhua tus ntshai kom tsis muaj ib tug neeg twg kam los kav lub tebchaws Iziv li."},{"bible_id":"1525","chapter_code":"EZK.30","verse_code":"EZK.30.14","label":"14","content":"Kuv yuav ua kom tebchaws Iziv sab qabteb nyob qhuav nquas cia thiab zes hluavtaws hlawv lub nroog Xau-as uas nyob sab qaumteb, thiab kuv yuav rau txim rau lub tuamceeb nroog Thenpes."},{"bible_id":"1525","chapter_code":"EZK.30","verse_code":"EZK.30.15","label":"15","content":"Kuv txojkev chim yuav los raug lub nroog Peluxi-oos uas yog cov Iziv lub nroog ruaj khov. Thiab kuv yuav rhuav lub nroog Thenpes tej kev npluanuj."},{"bible_id":"1525","chapter_code":"EZK.30","verse_code":"EZK.30.16","label":"16","content":"Kuv yuav zes hluavtaws hlawv lub tebchaws Iziv, ces lub nroog Peluxi-oos yuav raug kev txomnyem. Lub nroog Thenpes tej ntsa yeej pob tas thiab dej yuav nyab  lub nroog."},{"bible_id":"1525","chapter_code":"EZK.30","verse_code":"EZK.30.17","label":"17","content":"Cov tub hluas uas nyob hauv lub nroog Heli-aupulis thiab Npunpatis yuav raug luag tua tuag tas, dua li cov yuav raug luag ntes mus."},{"bible_id":"1525","chapter_code":"EZK.30","verse_code":"EZK.30.18","label":"18","content":"Thaum kuv txo cov Iziv lub hwjchim thiab lawv txojkev khavtheeb, kev tsaus ntuj yuav los raug lub nroog Tapahes. Huab yuav los nroos lub tebchaws Iziv, ces cov neeg uas nyob hauv nws tej nroog yuav raug luag ntes mus."},{"bible_id":"1525","chapter_code":"EZK.30","verse_code":"EZK.30.19","label":"19","content":"Thaum kuv rau txim rau lub tebchaws Iziv, lawv thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.30","verse_code":"EZK.30.20","label":"20","content":"Lub ib hlis ntuj hnub xiab xya, xyoo kaum ib uas peb raug ntes mus, tus TSWV hais rau kuv hais tias:"},{"bible_id":"1525","chapter_code":"EZK.30","verse_code":"EZK.30.21","label":"21","content":"\u201cTub noobneej, kuv twb ua rau Falaus uas yog cov Iziv tus vajntxwv txhais npab lov lawm. Tsis muaj leejtwg muab ntaub qhwv kho kom zoo thiab muaj zog rov tuav taus ntaj."},{"bible_id":"1525","chapter_code":"EZK.30","verse_code":"EZK.30.22","label":"22","content":"Yog li ntawd, kuv yog tus TSWV uas kav ib puas tsav yam, kuv hais li no: Kuv yog Falaus uas yog cov Iziv tus vajntxwv tus yeebncuab, kuv yuav lov dua nws ib sab npab kom ob sab lov huv tibsi, nws thiaj tuav tsis taus ntaj."},{"bible_id":"1525","chapter_code":"EZK.30","verse_code":"EZK.30.23","label":"23","content":"Kuv yuav ua kom cov Iziv tawg mus nyob thoob ntiajteb."},{"bible_id":"1525","chapter_code":"EZK.30","verse_code":"EZK.30.24","label":"24","content":"Kuv yuav ua rau tus vajntxwv uas kav tebchaws Npanpiloos ob txhais npab muaj zog heev thiab muab kuv rab ntaj cob rau nws. Tiamsis kuv yuav muab Falaus uas yog cov Iziv tus vajntxwv ob txhais npab lov, ces nws yuav quaj thiab tuag tabmeeg nws tus yeebncuab."},{"bible_id":"1525","chapter_code":"EZK.30","verse_code":"EZK.30.25","label":"25","content":"Kuv yuav txo Falaus lub zog thiab txhawb cov Npanpiloos tus vajntxwv lub zog. Thaum kuv muab kuv rab ntaj rau tus vajntxwv uas kav lub tebchaws Npanpiloos mus tua tebchaws Iziv, txhua tus thiaj yuav paub hais tias kuv yog tus TSWV."},{"bible_id":"1525","chapter_code":"EZK.30","verse_code":"EZK.30.26","label":"26","content":"Kuv yuav ua kom cov Iziv tawg mus nyob thoob ntiajteb. Lawv thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.31","verse_code":"EZK.31.1","label":"1","content":"Lub peb hlis ntuj hnub xiab ib, xyoo kaum ib uas peb raug ntes mus, tus TSWV hais rau kuv hais tias,"},{"bible_id":"1525","chapter_code":"EZK.31","verse_code":"EZK.31.2","label":"2","content":"\u201cTub noobneej, koj cia li hais rau Falaus uas yog cov Iziv tus vajntxwv thiab nws cov neeg li no: Koj muaj zog heev! Kuv yuav muab koj piv rau dabtsi?"},{"bible_id":"1525","chapter_code":"EZK.31","verse_code":"EZK.31.3","label":"3","content":"Koj zoo ib yam li  tsob ntoo ciab nyob pem Lenpanoos uas muaj nplooj thiab ceg dauv zoo nkauj, thiab siab nto plaws saum cov huab."},{"bible_id":"1525","chapter_code":"EZK.31","verse_code":"EZK.31.4","label":"4","content":"Muaj dej yug tsob ntoo loj hlob, cov dej hauv av yug tsob ntoo kom siab. Luag ywg dej rau tsob ntoo ntawd lub hauvpaus, thiab nws cov dej phwj mus rau txhua tsob ntoo hauv thaj zoov ntawd."},{"bible_id":"1525","chapter_code":"EZK.31","verse_code":"EZK.31.5","label":"5","content":"Vim muaj dej txaus, tsob ntoo ntawd thiaj loj thiab siab tshaj lwm tsob, nws ncau ceg ntau thiab ntev."},{"bible_id":"1525","chapter_code":"EZK.31","verse_code":"EZK.31.6","label":"6","content":"Txhua yam noog los ua zes rau ntawm nws tej ceg; tej tsiaj qus los yug menyuam rau hauv qab tsob ntoo ntawd; Txhua haivneeg thoob ntiajteb tuaj nraim hauv nws tus duab ntxoo."},{"bible_id":"1525","chapter_code":"EZK.31","verse_code":"EZK.31.7","label":"7","content":"Tsob ntoo ntawd zoo nkauj kawg li, nws siab thiab tej ceg ntev heev. Nws tej cag nrhau mus ti nkaus cov dej hauv nruab tivtxwv."},{"bible_id":"1525","chapter_code":"EZK.31","verse_code":"EZK.31.8","label":"8","content":"Hauv Vajtswv lub vaj tsis muaj ib tsob ntoo ciab uas piv tau tsob ntawd. Tsis muaj ib tsob ntoo uas muaj ceg ntau piv tau tsob ntoo ntawd li. Hauv Vajtswv lub vaj tsis muaj ib tsob ntoo zoo nkauj npaum li tsob ntawd."},{"bible_id":"1525","chapter_code":"EZK.31","verse_code":"EZK.31.9","label":"9","content":"Kuv ua rau tsob ntoo ntawd zoo nkauj thiab ncau ceg ntau heev. Tsob ntoo ntawd ua rau tej ntoo hauv Vajtswv lub Vaj Edees khib kawg li."},{"bible_id":"1525","chapter_code":"EZK.31","verse_code":"EZK.31.10","label":"10","content":"\u201cTus TSWV uas kav ib puas tsav yam hais rau koj hais tias, vim tsob ntoo ntawd siab mus nto saum cov huab,  nws thiaj khavtheeb;"},{"bible_id":"1525","chapter_code":"EZK.31","verse_code":"EZK.31.11","label":"11","content":"yog li ntawd, kuv thiaj cia lwm haivneeg ib tug nom tuaj kav nws. Tus nom ntawd yuav rau txim rau tsob ntoo ntawd raws li nws txojkev phem kev qias."},{"bible_id":"1525","chapter_code":"EZK.31","verse_code":"EZK.31.12","label":"12","content":"Cov neeg txawv tebchaws uas tsis muaj kev hlub yuav tuaj ntov tsob ntoo ntawd povtseg. Nws tej ceg thiab tej kav yuav poob puv nkaus rau saum tej roob thiab tej hav hauv lub tebchaws ntawd. Txhua haivneeg uas nyob hauv tsob ntoo ntawd tus duab ntxoo yuav khiav tas."},{"bible_id":"1525","chapter_code":"EZK.31","verse_code":"EZK.31.13","label":"13","content":"Tej noog yuav ya los tsaws rau saum tus cav ntoo thiab tej tsiaj qus yuav los tsuj tej ceg."},{"bible_id":"1525","chapter_code":"EZK.31","verse_code":"EZK.31.14","label":"14","content":"Yog li ntawd, txij no mus yuav tsis muaj ib tsob ntoo siab mus nto saum cov huab lawm. Txawm yog yuav ywg dej ntau npaum li cas los yeej yuav tsis siab li tsob ntawd. Tej ntawd puavleej yuav puastsuaj ib yam li tej neeg ntiajteb uas twb xub mus rau hauv tubtuag teb lawm.\u201d"},{"bible_id":"1525","chapter_code":"EZK.31","verse_code":"EZK.31.15","label":"15","content":"Tus TSWV uas kav ib puas tsav yam hais tias, \u201cThaum tsob ntoo mus rau hauv tubtuag teb, kuv yuav ua kom cov dej hauv nruab tivtxwv los voob nkaus nws. Kuv yuav sau tej dej rov qab kom ntau tus dej yuav tsis ntws. Rau qhov tsob ntoo ntawd tuag lawm, kuv yuav cia kev tsaus ntuj los qhwv nkaus Lenpanoos tej Roob thiab ua kom txhua tsob ntoo hauv havzoov qhuav tas."},{"bible_id":"1525","chapter_code":"EZK.31","verse_code":"EZK.31.16","label":"16","content":"Thaum kuv muab nws pov rau hauv tubtuag teb, txhua haivneeg yuav hnov lub suab nrov qeeg nkaws. Txhua tsob ntoo hauv lub vaj Edees thiab txhua tsob ntoo saum roob Lenpanoos uas raug xaiv thiab tau dej txaus uas twb mus rau hauv tubtuag teb lawm yuav zoo siab vim tsob ntoo ntawd poob rau hauv tubtuag teb lawm thiab."},{"bible_id":"1525","chapter_code":"EZK.31","verse_code":"EZK.31.17","label":"17","content":"Lawv yuav nrog nws mus rau hauv tubtuag teb nrog cov uas twb mus ua ntej lawm nyob ua ke. Cov uas nyob hauv tsob ntoo ntawd tus duab ntxoo yuav raug ntiab mus nyob xyaw txhua haivneeg."},{"bible_id":"1525","chapter_code":"EZK.31","verse_code":"EZK.31.18","label":"18","content":"\u201cTsob ntoo ntawd yog Falaus thiab nws cov pejxeem. Tsis muaj ib tsob ntoo hauv lub vaj Edees siab thiab muaj hwjchim li tsob ntawd. Tiamsis nimno nws mus rau hauv tubtuag teb thiab nrog cov neeg tsis ua kevcai txiav uas raug tua tuag rau hauv tshavrog nyob ib yam li cov ntoo hauv lub vaj Edees. Tus TSWV uas kav ib puas tsav yam hais li ntawd.\u201d"},{"bible_id":"1525","chapter_code":"EZK.32","verse_code":"EZK.32.1","label":"1","content":"Lub kaum ob hlis ntuj hnub xiab ib, xyoo kaum ob uas peb raug ntes mus, tus TSWV hais rau kuv hais tias,"},{"bible_id":"1525","chapter_code":"EZK.32","verse_code":"EZK.32.2","label":"2","content":"\u201cTub noobneej, koj cia li hais rau Falaus uas yog cov Iziv tus vajntxwv li no: Koj hais tias koj yog tus tsov ntxhuav uas nyob xyaw txhua haivneeg, tiamsis koj zoo li tus nab qa loj uas nyob hauv pasdej. Koj ob txhais kotaw do ua rau lub pasdej nro tas thiab tej dej tsis huv lawm."},{"bible_id":"1525","chapter_code":"EZK.32","verse_code":"EZK.32.3","label":"3","content":"Thaum muaj ntau haivneeg tuaj sib sau ua ke, kuv yuav muab kuv lub vas khwb nkaus koj thiab cia lawv cab koj mus rau tim ntug."},{"bible_id":"1525","chapter_code":"EZK.32","verse_code":"EZK.32.4","label":"4","content":"Kuv yuav muab koj pov rau hauv av, cia tej noog thiab tej tsiaj hauv ntiajteb tuaj noj koj."},{"bible_id":"1525","chapter_code":"EZK.32","verse_code":"EZK.32.5","label":"5","content":"Kuv yuav muab koj lub cev tuag uas lwj pov mus kom puv txhua lub roob thiab txhua lub hav."},{"bible_id":"1525","chapter_code":"EZK.32","verse_code":"EZK.32.6","label":"6","content":"Kuv yuav muab koj cov ntshav hliv kom ntws mus puv txhua lub roob thiab txhua tus dej."},{"bible_id":"1525","chapter_code":"EZK.32","verse_code":"EZK.32.7","label":"7","content":"Thaum kuv ua rau koj puastsuaj, kuv yuav ua kom lub ntuj tsau ntais, tej hnubqub, lub hnub thiab lub hli yuav tsis ci lawm."},{"bible_id":"1525","chapter_code":"EZK.32","verse_code":"EZK.32.8","label":"8","content":"Kuv yuav muab tej uas ci pom kev rau saum nruab ntug tshem tawm kom lub ntiajteb tsaus ntuj nti. Kuv yog tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.32","verse_code":"EZK.32.9","label":"9","content":"\u201cKuv yuav ua rau ntau haivneeg raug kev nyuaj siab, thaum kuv ntiab koj mus nyob xyaw ntau haivneeg hauv tej tebchaws uas koj tsis tau paub dua."},{"bible_id":"1525","chapter_code":"EZK.32","verse_code":"EZK.32.10","label":"10","content":"Tej uas kuv ua rau koj yuav ua rau ntau haivneeg yoob tas. Thaum kuv yoj kuv rab ntaj, tej vajntxwv yuav ntshai heev. Hnub uas koj poob mus ntawd lawv txhua tus yuav ntshai heev thiab txhawj txog lawv txojsia.\u201d"},{"bible_id":"1525","chapter_code":"EZK.32","verse_code":"EZK.32.11","label":"11","content":"Tus TSWV uas kav ib puas tsav yam hais rau cov Iziv tus vajntxwv hais tias, \u201cKoj yuav raug tus vajntxwv uas kav tebchaws Npanpiloos rab ntaj tua xwb."},{"bible_id":"1525","chapter_code":"EZK.32","verse_code":"EZK.32.12","label":"12","content":"Kuv yuav cia lwm haivneeg cov tubrog uas ua nruj ua tsiv nqa ntaj tuaj tua koj cov neeg kom tuag tas. Koj thiab txhua yam uas ua rau koj khav yuav raug puastsuaj tas."},{"bible_id":"1525","chapter_code":"EZK.32","verse_code":"EZK.32.13","label":"13","content":"Kuv yuav muab koj tej tsiaj tua kom tuag tas rau ntawm tej ntug pasdej. Yuav tsis tshuav neeg lossis tsiaj los ua kom dej nro lawm."},{"bible_id":"1525","chapter_code":"EZK.32","verse_code":"EZK.32.14","label":"14","content":"Kuv yuav cia koj tej dej nyob tus yees thiab ntshiab si thiab cia koj tej dej ntws ntsiag to. Kuv yog tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.32","verse_code":"EZK.32.15","label":"15","content":"Thaum kuv muab tebchaws Iziv ua kom nyob qhuav nquas cia thiab tua cov neeg uas nyob hauv tuag tas lawm, lawv thiaj yuav paub hais tias kuv yog tus TSWV."},{"bible_id":"1525","chapter_code":"EZK.32","verse_code":"EZK.32.16","label":"16","content":"Ntawm no yog zaj nkauj quaj ntsuag uas luag yuav hu. Tej pojniam hauv txhua haivneeg yuav hu zaj nkauj quaj ntsuag rau Iziv thiab nws cov neeg. Kuv yog tus TSWV uas kav ib puas tsav yam hais li ntawd.\u201d"},{"bible_id":"1525","chapter_code":"EZK.32","verse_code":"EZK.32.17","label":"17","content":"Lub ib hlis ntuj hnub kaum tsib  xyoo kaum ob uas peb raug ntes mus, tus TSWV hais rau kuv hais tias,"},{"bible_id":"1525","chapter_code":"EZK.32","verse_code":"EZK.32.18","label":"18","content":"\u201cTub noobneej, koj cia li quaj ntsuag rau cov neeg Iziv. Koj cia li xa lawv nrog lwm haivneeg uas muaj hwjchim mus rau hauv tubtuag teb."},{"bible_id":"1525","chapter_code":"EZK.32","verse_code":"EZK.32.19","label":"19","content":"Koj hais rau lawv hais tias: \u201cNej xav hais tias nej zoo nkauj tshaj luag lwm tus no los? Nej yuav tau mus rau hauv tubtuag teb thiab pw nrog cov neeg uas tsis ua kevcai txiav."},{"bible_id":"1525","chapter_code":"EZK.32","verse_code":"EZK.32.20","label":"20","content":"\u201cCov Iziv yuav tuag nrog cov neeg uas raug tua rau hauv tshavrog. Twb npaj rab ntaj txhij lawm yuav tua lawv txhua tus."},{"bible_id":"1525","chapter_code":"EZK.32","verse_code":"EZK.32.21","label":"21","content":"Cov thawj uas muaj hwjchim thiab cov neeg uas tuaj cov Iziv tog, lawv zoo siab tos txais cov Iziv mus rau hauv tubtuag teb. Lawv qw hais tias, \u2018Cov neeg tsis ua kevcai txiav uas raug tua tuag rau hauv tshavrog los pw ntawm no lawm!\u2019"},{"bible_id":"1525","chapter_code":"EZK.32","verse_code":"EZK.32.22","label":"22","content":"\u201cAxilias cov tubrog tej ntxa nyob puagncig nws. Lawv yog cov uas raug hniav ntaj tuag rau hauv tshavrog;"},{"bible_id":"1525","chapter_code":"EZK.32","verse_code":"EZK.32.23","label":"23","content":"lawv tej ntxa nyob hauv qhov uas tob tshaj plaws hauv tubtuag teb. Nws cov tubrog puavleej tuag tas rau hauv tshavrog, thiab lawv tej ntxa nyob puagncig nws. Lawv tau ua rau tej neeg uas tseem ua neej nyob hauv ntiajteb ntshai kawg."},{"bible_id":"1525","chapter_code":"EZK.32","verse_code":"EZK.32.24","label":"24","content":"\u201cElas cov tubrog tej ntxa nyob puagncig nws. Lawv yog cov uas raug hniav ntaj tuag rau hauv tshavrog, thiab lawv mus rau hauv tubtuag teb tsis tas ua kevcai txiav li. Thaum tseem ua neej nyob lawv ua nruj ua tsiv, tiamsis nimno lawv tuag xyab luas thiab poob ntsejmuag kawg."},{"bible_id":"1525","chapter_code":"EZK.32","verse_code":"EZK.32.25","label":"25","content":"Elas pw nrog cov neeg uas raug hniav ntaj tuag rau hauv tshavrog, thiab nws cov tubrog tej ntxa nyob puagncig nws. Lawv puavleej tsis tau ua kevcai txiav thiab raug tua tuag rau hauv tshavrog. Thaum tseem ua neej nyob lawv ua nruj ua tsiv, tiamsis nimno lawv tuag xyab luas thiab poob txajmuag kawg, lawv nrog cov neeg uas raug tua tuag rau hauv tshavrog nyob ua ke."},{"bible_id":"1525","chapter_code":"EZK.32","verse_code":"EZK.32.26","label":"26","content":"\u201cMesej thiab Tunpas cov tubrog tej ntxa nyob puagncig nkawd. Lawv yog cov uas raug hniav ntaj tuag rau hauv tshavrog, lawv tsis tau ua kevcai txiav li. Lawv tau ua rau tej neeg uas tseem ua neej nyob hauv ntiajteb ntshai kawg."},{"bible_id":"1525","chapter_code":"EZK.32","verse_code":"EZK.32.27","label":"27","content":"Luag tsis hwm lawv thiab tsis coj lawv mus faus ib yam li cov thawjcoj tiam thaum ub  uas muab lawv tej cuabyeej ua rog nrog lawv mus rau hauv tubtuag teb, muab lawv tej ntaj tiag lawv taubhau, thiab muab lawv tej thaiv hniav ntaj  tso rau saum lawv lub cev. Cov neeg ntawd ua rau tej neeg uas tseem ua neej nyob hauv ntiajteb ntshai kawg."},{"bible_id":"1525","chapter_code":"EZK.32","verse_code":"EZK.32.28","label":"28","content":"\u201cQhov ntawd qhia hais tias cov Iziv yuav raug tua thiab pw nrog cov neeg tsis ua kevcai txiav uas raug hniav ntaj tuag rau hauv tshavrog."},{"bible_id":"1525","chapter_code":"EZK.32","verse_code":"EZK.32.29","label":"29","content":"\u201cEdoos nrog nws cov vajntxwv thiab nws cov thawjcoj nyob hauv thiab. Lawv muaj tubrog coob thiab muaj hwjchim heev, tiamsis nimno lawv nrog cov neeg tsis ua kevcai txiav uas raug hniav ntaj tuag rau hauv tshavrog pw ua ke hauv tubtuag teb."},{"bible_id":"1525","chapter_code":"EZK.32","verse_code":"EZK.32.30","label":"30","content":"\u201cCov nomtswv uas nyob sab qaumteb thiab cov Xidaunias nyob ntawd thiab. Yav tas los lawv muaj hwjchim ua rau neeg ntshai heev, tiamsis nimno lawv nrog cov neeg tsis ua kevcai txiav uas raug hniav ntaj tuag rau hauv tshavrog poob ntsejmuag kawg mus rau hauv tubtuag teb. Lawv koom txojkev txajmuag nrog cov neeg uas mus rau hauv tubtuag teb."},{"bible_id":"1525","chapter_code":"EZK.32","verse_code":"EZK.32.31","label":"31","content":"\u201cThaum Falaus pom lawv tuag li ntawd ua rau nws zoo siab kawg, rau qhov Falaus thiab nws cov tubrog los raug hniav ntaj tuag rau hauv tshavrog thiab,\u201d tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.32","verse_code":"EZK.32.32","label":"32","content":"\u201cFalaus ua rau cov neeg uas tseem ua neej nyob ntshai kawg, tiamsis Falaus thiab nws cov tubrog yuav nrog cov neeg tsis ua kevcai txiav uas raug hniav ntaj tuag rau hauv tshavrog pw ua ke hauv tubtuag teb.\u201d Tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.33","verse_code":"EZK.33.1","label":"1","content":"Tus TSWV hais rau kuv hais tias,"},{"bible_id":"1525","chapter_code":"EZK.33","verse_code":"EZK.33.2","label":"2","content":"\u201cTub noobneej, cia li hais rau koj cov neeg hais tias thaum kuv coj kev tsov kev rog tuaj rau hauv lub tebchaws, yog cov neeg uas nyob hauv lub tebchaws xaiv lawv ib tug ua tus fajxwm"},{"bible_id":"1525","chapter_code":"EZK.33","verse_code":"EZK.33.3","label":"3","content":"thiab thaum nws pom muaj yeebncuab tuaj tawmtsam lub tebchaws, nws tshuab raj tshuab xyu ceebtoom rau sawvdaws."},{"bible_id":"1525","chapter_code":"EZK.33","verse_code":"EZK.33.4","label":"4","content":"Yog leejtwg hnov lub suab ceebtoom ntawd, tiamsis nws tsis quavntsej li, yog yeebncuab muab nws tua tuag, ces nws ris nws lub txim xwb."},{"bible_id":"1525","chapter_code":"EZK.33","verse_code":"EZK.33.5","label":"5","content":"Nws tuag vim nws tsis quavntsej lub suab ceebtoom. Tiamsis yog nws ua raws li lub suab ceebtoom, ces nws yeej yuav khiav dim xwb."},{"bible_id":"1525","chapter_code":"EZK.33","verse_code":"EZK.33.6","label":"6","content":"Tiamsis yog tus fajxwm pom yeebncuab tuaj, nws tsis tshuab raj tshuab xyu ceebtoom rau sawvdaws paub, yog yeebncuab tua cov neeg txhaum ib tug twg lawm, ces kuv yuav muab tus ntawd lub txim rau tus fajxwm ris."},{"bible_id":"1525","chapter_code":"EZK.33","verse_code":"EZK.33.7","label":"7","content":"\u201cTub noobneej, nimno kuv yuav tsa koj ua ib tug fajxwm rau cov Yixalayees. Koj yuav tsum qhia kuv tej lus ceebtoom rau lawv paub."},{"bible_id":"1525","chapter_code":"EZK.33","verse_code":"EZK.33.8","label":"8","content":"Yog kuv hais rau ib tug neeg txhaum hais tias, tus neeg txhaum, koj yuav tuag, tiamsis koj tsis mus qhia kom nws tso kev txhaum tseg nws thiaj tsis tuag, mas tus ntawd yuav tuag rau nws txojkev txhaum, ces kuv yuav muab nws lub txim rau koj ris."},{"bible_id":"1525","chapter_code":"EZK.33","verse_code":"EZK.33.9","label":"9","content":"Yog koj twb qhia rau tus neeg txhaum ntawd lawm, tiamsis nws tsis tso nws txojkev txhaum tseg, nws yuav tuag rau nws txojkev txhaum, ces kuv yuav tsis muab nws lub txim rau koj ris.\u201d"},{"bible_id":"1525","chapter_code":"EZK.33","verse_code":"EZK.33.10","label":"10","content":"Tus TSWV hais rau kuv hais tias, \u201cTub noobneej, koj hais rau cov Yixalayees hais tias nej pheej hais tias, \u2018Peb nyuaj siab rau peb tej kev txhaum thiab tej kev phem kev qias uas peb tau ua. Peb puastsuaj lawm. Peb yuav ua li cas ua neej nyob?\u2019"},{"bible_id":"1525","chapter_code":"EZK.33","verse_code":"EZK.33.11","label":"11","content":"Koj hais rau lawv hais tias kuv yog tus TSWV uas kav ib puas tsav yam, thiab yog Vajtswv tus uas muaj sia nyob, kuv tsis xav pom tug neeg txhaum tuag. Kuv tsuas xav pom nws tso nws txojkev txhaum tseg thiab muaj txojsia nyob xwb. Cov Yixalayees, nej cia li tso nej tej kev phem kev qias tseg. Vim li cas nej xav tuag?"},{"bible_id":"1525","chapter_code":"EZK.33","verse_code":"EZK.33.12","label":"12","content":"\u201cTub noobneej, nimno koj cia li hais rau cov Yixalayees hais tias yog muaj ib tug neeg ncaj ncees mus ua txhaum, tej kev ncaj ncees uas nws ua tas los yeej pab tsis tau nws li. Yog muaj ib tus neeg txhaum tso nws tej kev phem kev qias tseg, nws yuav tsis raug txim. Tiamsis yog ib tug neeg ncaj ncees mus ua txhaum, kuv yuav tsis zam txim rau nws li."},{"bible_id":"1525","chapter_code":"EZK.33","verse_code":"EZK.33.13","label":"13","content":"Txawm yog kuv hais tias kuv yuav muab txojsia rau tus neeg ncaj ncees, tiamsis nws xav hais tias tej kev ncaj ncees uas nws ua yav tas los pab tau nws lawm. Nws cia li mus ua kev txhaum, ces kuv yuav tsis suav nws tej kev ncaj ncees yav tas los li. Nws yuav tuag rau nws tej kev txhaum."},{"bible_id":"1525","chapter_code":"EZK.33","verse_code":"EZK.33.14","label":"14","content":"Yog kuv hais rau ib tug neeg txhaum hais tias, \u201cKoj yuav tuag,\u201d tiamsis yog nws tso nws tej kev txhaum tseg, ua ncaj ncees thiab ua zoo,"},{"bible_id":"1525","chapter_code":"EZK.33","verse_code":"EZK.33.15","label":"15","content":"xwsli: nws thim tej khoom uas nws nyiag los rov rau luag, nws tso kev txhaum tseg thiab ua raws li txoj kevcai uas pab tau neeg muaj txojsia, ces nws yuav muaj sia nyob tsis tuag."},{"bible_id":"1525","chapter_code":"EZK.33","verse_code":"EZK.33.16","label":"16","content":"Kuv yuav zam tej kev txhaum uas nws ua tas los, thiab nws yuav muaj sia nyob rau qhov nws rov los ua ncaj thiab ua zoo lawm."},{"bible_id":"1525","chapter_code":"EZK.33","verse_code":"EZK.33.17","label":"17","content":"\u201cNej cov neeg hais tias, \u2018Tej uas tus TSWV ua, nws ua tsis ncaj,\u2019 tsis yog li ntawd, tiamsis lawv yog cov uas ua tsis ncaj ntag!"},{"bible_id":"1525","chapter_code":"EZK.33","verse_code":"EZK.33.18","label":"18","content":"Yog muaj ib tug neeg ncaj ncees tso kev ua zoo tseg thiab mus ua kev phem kev qias, nws yuav tuag rau nws txojkev txhaum."},{"bible_id":"1525","chapter_code":"EZK.33","verse_code":"EZK.33.19","label":"19","content":"Yog muaj ib tug neeg txhaum tso nws tej kev txhaum tseg rov los ua ncaj thiab ua zoo, nws yuav muaj sia ua neej nyob."},{"bible_id":"1525","chapter_code":"EZK.33","verse_code":"EZK.33.20","label":"20","content":"Cov Yixalayees, nej hais tias tej uas kuv ua, kuv ua tsis ncaj. Yog li ntawd, kuv yuav txiav txim rau nej raws li tes haujlwm uas nej ua tas los lawm ntag.\u201d"},{"bible_id":"1525","chapter_code":"EZK.33","verse_code":"EZK.33.21","label":"21","content":"Lub kaum hli ntuj hnub xiab tsib, xyoo kaum ob uas peb raug ntes mus, txawm muaj ib tug txivneej khiav dim hauv lub nroog Yeluxalees tuaj qhia rau kuv hais tias luag txeeb tau lub nroog Yeluxalees lawm."},{"bible_id":"1525","chapter_code":"EZK.33","verse_code":"EZK.33.22","label":"22","content":"Ua ntej hmo uas tus txivneej ntawd tuaj cuag kuv, kuv twb xub hnov tus TSWV lub hwjchim los nyob ntawm kuv lawm. Tagkis tom qab uas tus txivneej ntawd tuaj txog, tus TSWV ua rau kuv hais tau lus."},{"bible_id":"1525","chapter_code":"EZK.33","verse_code":"EZK.33.23","label":"23","content":"Tus TSWV hais rau kuv hais tias,"},{"bible_id":"1525","chapter_code":"EZK.33","verse_code":"EZK.33.24","label":"24","content":"\u201cTub noobneej, cov neeg uas nyob hauv cov Yixalayees tej nroog uas pob puas tas lawm hais tias, \u2018Tsuas muaj Anplahas ib leeg xwb, Vajtswv thiaj muab lub tebchaws no rau nws; tiamsis nimno peb coob heev lawm; yog li ntawd, lub tebchaws yog peb sawvdaws tug huv tibsi.\u2019"},{"bible_id":"1525","chapter_code":"EZK.33","verse_code":"EZK.33.25","label":"25","content":"\u201cKoj cia li hais tus TSWV uas kav ib puas tsav yam tej lus rau lawv li no: Nej noj tej nqaij uas txheem ntshav, pe mlom thiab tua neeg. Vim li cas nej tseem hais tias, lub tebchaws no yog nej tug?"},{"bible_id":"1525","chapter_code":"EZK.33","verse_code":"EZK.33.26","label":"26","content":"Nej tso siab rau nej tej ntaj, nej ua kev phem kev qias thiab nej deev luag tej pojniam. Vim li cas nej tseem hais tias lub tebchaws no yog nej tug?"},{"bible_id":"1525","chapter_code":"EZK.33","verse_code":"EZK.33.27","label":"27","content":"\u201cKuv yog tus TSWV uas kav ib puas tsav yam thiab yog Vajtswv tus uas muaj sia nyob, koj hais rau lawv hais tias cov neeg nyob hauv tej nroog uas pob puas tas lawm yuav raug hniav ntaj tuag tas. Cov uas nyob tom tiaj suabpuam yuav raug tej tsiaj qus tom. Cov uas khiav mus nkaum rau pem tej roob thiab hauv tej qhov tsua yuav raug kab mob tuag tas."},{"bible_id":"1525","chapter_code":"EZK.33","verse_code":"EZK.33.28","label":"28","content":"Kuv yuav ua kom lub tebchaws no nyob qhuav nquas cia, thiab lawv lub zog uas ua rau lawv khavtheeb yuav ploj mus. Tej roob hauv tebchaws Yixalayees los yuav nyob qhuav nquas tsis muaj leejtwg taug kev hla li."},{"bible_id":"1525","chapter_code":"EZK.33","verse_code":"EZK.33.29","label":"29","content":"Thaum kuv rau txim rau cov neeg vim lawv tej kev txhaum thiab ua rau lub tebchaws nyob qhuav nquas cia, lawv thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.33","verse_code":"EZK.33.30","label":"30","content":"Tus TSWV hais tias, \u201cTub noobneej, thaum koj haivneeg tuaj nyob ua ke rau ntawm tej ntsa loog lossis ntawm lawv tej qhovrooj sib tham txog koj. Lawv ib leeg hais rau ib leeg hais tias, \u2018Peb cia li mus mloog saib tus TSWV hais li cas rau peb.\u2019"},{"bible_id":"1525","chapter_code":"EZK.33","verse_code":"EZK.33.31","label":"31","content":"Kuv haivneeg sib sau tsheej pab tuaj mloog tej lus uas koj hais, tiamsis lawv tsis ua raws li koj hais. Lawv lub ncauj lam hais lus zoo xwb, lawv tseem ua phem ua qias li qub."},{"bible_id":"1525","chapter_code":"EZK.33","verse_code":"EZK.33.32","label":"32","content":"Koj tsuas zoo li tus uas muaj lub suab zoo hu zaj nkauj sib hlub thiab txawj ntaus nkauj nogncas rau lawv mloog xwb. Lawv hnov tej lus uas koj hais, tiamsis lawv tsis ua raws li ntawd."},{"bible_id":"1525","chapter_code":"EZK.33","verse_code":"EZK.33.33","label":"33","content":"Tej lus uas koj hais tias yuav tshwm muaj, tej ntawd twb tshwm muaj lawm. Thaum ntawd lawv thiaj yuav paub hais tias muaj ib tug cev Vajtswv lus nrog lawv nyob.\u201d"},{"bible_id":"1525","chapter_code":"EZK.34","verse_code":"EZK.34.1","label":"1","content":"Tus TSWV hais rau kuv hais tias,"},{"bible_id":"1525","chapter_code":"EZK.34","verse_code":"EZK.34.2","label":"2","content":"\u201cTub noobneej, koj cia li cem cov Yixalayees cov thawjcoj. Koj hais tus TSWV uas kav ib puas tsav yam tej lus rau lawv li no: Nej cov uas yog Yixalayees cov tub yug yaj raug puastsuaj lawm lauj! Nej tsuas nrhiav rau nej noj xwb, nej tsis pub thiab tsis tu pab yaj li."},{"bible_id":"1525","chapter_code":"EZK.34","verse_code":"EZK.34.3","label":"3","content":"Nej haus yaj mis, hnav tej tsoos tsho uas muab plaub yaj ntos, thiab tua tej menyuam yaj uas rog rog noj. Tiamsis nej tsis pub thiab tsis tu kuv pab yaj li."},{"bible_id":"1525","chapter_code":"EZK.34","verse_code":"EZK.34.4","label":"4","content":"Nej tsis tu tus yaj uas qaug zog, tsis kho tus uas muaj mob, tsis muab ntaub qhwv tus uas muaj qhov txhab, tsis coj tus uas yuam kev rov los thiab tsis mus nrhiav tus uas ploj lawm. Tiamsis nej quab yuam pab yaj thiab ua nruj ua tsiv rau lawv."},{"bible_id":"1525","chapter_code":"EZK.34","verse_code":"EZK.34.5","label":"5","content":"Vim tsis muaj tus yug pab yaj, cov yaj thiaj tawg tas, thiab tej tsiaj qus thiaj muab cov yaj tom noj."},{"bible_id":"1525","chapter_code":"EZK.34","verse_code":"EZK.34.6","label":"6","content":"Yog li ntawd, kuv pab yaj thiaj mus mus los los saum tej laj roob thiab saum tej roob siab. Lawv tawg mus nyob thoob ntiajteb los tsis muaj leejtwg nrhiav thiab coj lawv rov qab los."},{"bible_id":"1525","chapter_code":"EZK.34","verse_code":"EZK.34.7","label":"7","content":"\u201cNej cov uas yog tub yug yaj, cia li mloog tus TSWV uas kav ib puas tsav yam tej lus uas hais rau nej li no:"},{"bible_id":"1525","chapter_code":"EZK.34","verse_code":"EZK.34.8","label":"8","content":"Kuv yog Vajtswv tus uas muaj sia nyob, nej cia li mloog kuv hais. Kuv pab yaj raug tej tsiaj qus tom, vim tsis muaj tus tub yug yaj. Kuv cov yug yaj tsis mus nrhiav kuv pab yaj, tiamsis lawv tsuas nrhiav rau lawv noj xwb, lawv tsis pub thiab tsis tu kuv pab yaj li."},{"bible_id":"1525","chapter_code":"EZK.34","verse_code":"EZK.34.9","label":"9","content":"Cov yug yaj, nej cia li mloog kuv hais!"},{"bible_id":"1525","chapter_code":"EZK.34","verse_code":"EZK.34.10","label":"10","content":"Kuv yog tus TSWV uas kav ib puas tsav yam, kuv hais tias kuv yog nej tus yeebncuab. Kuv yuav txeeb kuv pab yaj ntawm nej mus tsis pub nej yug kuv pab yaj; kuv yuav tsis pub kom nej tau noj tau haus ntawm kuv pab yaj. Kuv yuav cawm kom kuv pab yaj dim tsis pub rau nej tua noj lawm."},{"bible_id":"1525","chapter_code":"EZK.34","verse_code":"EZK.34.11","label":"11","content":"\u201cTus TSWV uas kav ib puas tsav yam hais tias kuv yuav mus nrhiav kuv cov yaj thiab tu lawv kom zoo"},{"bible_id":"1525","chapter_code":"EZK.34","verse_code":"EZK.34.12","label":"12","content":"ib yam li tus yug yaj mus nrhiav nws pab yaj uas tawg ua sab ua sua lawm, thiab coj lawv rov los tsev. Kuv yuav cawm lawv dim ntawm kev tsaus ntuj thiab kev txhawj ntshai."},{"bible_id":"1525","chapter_code":"EZK.34","verse_code":"EZK.34.13","label":"13","content":"Kuv yuav coj lawv tawm hauv lwm haivneeg tej tebchaws los. Sau lawv los nyob ua ke thiab yuav coj lawv rov los nyob hauv lawv lub tebchaws. Kuv yuav coj lawv mus rau saum cov Yixalayees tej roob uas muaj dej cag thiab cia lawv noj tej zaub hauv lub tebchaws uas muaj neeg nyob."},{"bible_id":"1525","chapter_code":"EZK.34","verse_code":"EZK.34.14","label":"14","content":"Kuv yuav cia lawv noj tej zaug mos, thiab saum cov Yixalayees tej roob yuav yog lawv tej tshav zaub; lawv yuav pw noj tej zaub mos uas nyob saum cov Yixalayees tej roob."},{"bible_id":"1525","chapter_code":"EZK.34","verse_code":"EZK.34.15","label":"15","content":"Kuv yuav ua tus yug kuv pab yaj thiab nrhiav chaw rau lawv so. Kuv yog tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.34","verse_code":"EZK.34.16","label":"16","content":"\u201cKuv yuav mus nrhiav cov yaj uas ploj lawm thiab coj cov yuam kev rov los, muab ntaub qhwv cov uas muaj qhov txhab, kho cov uas muaj mob thiab pab cov uas qaug zog; tiamsis cov uas rog thiab muaj zog, kuv yuav muab ua kom puastsuaj mus, rau qhov kuv yog tus yug yaj uas ncaj ncees."},{"bible_id":"1525","chapter_code":"EZK.34","verse_code":"EZK.34.17","label":"17","content":"\u201cTus TSWV uas kav ib puas tsav yam hais tias nej cov uas yog kuv pab yaj, kuv yuav txiav txim rau nej ib tug zuj zus, muab tus phem cais tawm ntawm tus zoo thiab cais cov yaj tawm ntawm cov tshis."},{"bible_id":"1525","chapter_code":"EZK.34","verse_code":"EZK.34.18","label":"18","content":"Nej noj tej zaub uas zoo los tsis txaus nej siab, nej tseem muab kotaw tsuj tej zaub uas nej noj seem. Nej haus tej dej uas ntshiab los tsis txaus nej siab, nej tseem muab kotaw do tej dej uas nej haus seem kom nro thiab."},{"bible_id":"1525","chapter_code":"EZK.34","verse_code":"EZK.34.19","label":"19","content":"Kuv cov yaj yuav noj tej zaub uas nej muab kotaw tsuj thiab haus tej dej uas nej muab kotaw do kom nro lawm xwb los?"},{"bible_id":"1525","chapter_code":"EZK.34","verse_code":"EZK.34.20","label":"20","content":"\u201cYog li ntawd, kuv yog tus TSWV uas kav ib puas tsav yam, kuv hais rau nej tias kuv yuav txiav txim rau nej, tsis hais cov yaj rog thiab cov yaj yuag huv tibsi."},{"bible_id":"1525","chapter_code":"EZK.34","verse_code":"EZK.34.21","label":"21","content":"Nej muab xubpwg thawb thiab muab kub nrau cov yaj uas qaug zog kom lawv tawg ri sua rau txhua qhov."},{"bible_id":"1525","chapter_code":"EZK.34","verse_code":"EZK.34.22","label":"22","content":"Tiamsis kuv yuav cawm kuv pab yaj kom dim ntawm txojkev puastsuaj. Kuv yuav txiav txim rau kuv pab yaj ib tug zuj zus, muab tus zoo cais tawm ntawm tus phem."},{"bible_id":"1525","chapter_code":"EZK.34","verse_code":"EZK.34.23","label":"23","content":"Kuv yuav tsa ib tug ua tus yug yaj, tus ntawd yog kuv tus tubtxib Daviv, nws yuav pub zaub rau lawv noj thiab ua lawv tus yug lawv."},{"bible_id":"1525","chapter_code":"EZK.34","verse_code":"EZK.34.24","label":"24","content":"Kuv yog tus TSWV, kuv yuav ua lawv tus Vajtswv thiab kuv tus tubtxib Daviv yuav ua lawv tus vajntxwv. Kuv yog tus TSWV uas hais li ntawd."},{"bible_id":"1525","chapter_code":"EZK.34","verse_code":"EZK.34.25","label":"25","content":"Kuv yuav coglus pub kev thajyeeb rau lawv thiab raws tej tsiaj qus tawm hauv lawv lub tebchaws mus; kuv pab yaj yuav nyob thiab pw hauv havzoov tso siab lug."},{"bible_id":"1525","chapter_code":"EZK.34","verse_code":"EZK.34.26","label":"26","content":"\u201cKuv yuav foom koob hmoov rau lawv thiab cia lawv nyob puagncig kuv lub roob  uas dawbhuv. Kuv yuav tso nag los raws caij nyoog, tej nag ntawd yog koob hmoov uas kuv tso los."},{"bible_id":"1525","chapter_code":"EZK.34","verse_code":"EZK.34.27","label":"27","content":"Tej ntoo yuav tawg paj txi txiv, tej teb yuav zoo qoobloo, thiab txhua tus yuav tau nyob kaj siab lug hauv lawv lub tebchaws. Thaum kuv daws txoj saw hlaus uas khi kuv haivneeg thiab tso lawv dim ntawm cov neeg uas ntes lawv coj mus ua qhev, lawv thiaj yuav paub hais tias kuv yog tus TSWV."},{"bible_id":"1525","chapter_code":"EZK.34","verse_code":"EZK.34.28","label":"28","content":"Lwm haivneeg yuav tsis tuaj huab lawv thiab tej tsiaj qus yuav tsis tom lawv. Lawv yuav nyob kaj siab lug, tsis muaj leejtwg tuaj ua rau lawv ntshai lawm."},{"bible_id":"1525","chapter_code":"EZK.34","verse_code":"EZK.34.29","label":"29","content":"Kuv yuav muab lub tebchaws uas av zoo thiab av rog rau lawv thiab yuav tsis pub kom muaj kev tshaib nqhis nyob hauv lawv lub tebchaws. Lwm haivneeg yuav tsis txob thuam lawv ntxiv lawm."},{"bible_id":"1525","chapter_code":"EZK.34","verse_code":"EZK.34.30","label":"30","content":"Txhua tus yuav paub hais tias kuv yeej tsomkwm cov Yixalayees uas yog kuv haivneeg. Kuv yog tus TSWV uas kav ib puas tsav yam hais li ntawd.\u201d"},{"bible_id":"1525","chapter_code":"EZK.34","verse_code":"EZK.34.31","label":"31","content":"\u201cNej yog kuv pab yaj, yog pab yaj uas kuv yug zoo; nej yog kuv cov neeg thiab kuv yog nej tus Vajtswv,\u201d tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.35","verse_code":"EZK.35.1","label":"1","content":"Tus TSWV hais rau kuv hais tias,"},{"bible_id":"1525","chapter_code":"EZK.35","verse_code":"EZK.35.2","label":"2","content":"\u201cTub noobneej, koj cia li cem lub tebchaws Edoos.\u201d"},{"bible_id":"1525","chapter_code":"EZK.35","verse_code":"EZK.35.3","label":"3","content":"Koj hais tus TSWV uas kav ib puas tsav yam tej lus rau nws hais tias: \u201cEdoos cov roob, kuv yog koj tus yeebncuab! Kuv yuav muab koj ua kom nyob qhuav nquas cia."},{"bible_id":"1525","chapter_code":"EZK.35","verse_code":"EZK.35.4","label":"4","content":"Kuv yuav ua kom koj tej nroog pob puas tas; thiab cia lub tebchaws nyob qhuav nquas, koj thiaj paub hais tias kuv yog tus TSWV."},{"bible_id":"1525","chapter_code":"EZK.35","verse_code":"EZK.35.5","label":"5","content":"\u201cKoj ibtxwm yog cov Yixalayees tus yeebncuab; koj ua rau cov Yixalayees raug hniav ntaj tuag thaum kuv tso kev puastsuaj los raug lawv thiab thaum kuv rau txim zaum kawg rau lawv, vim lawv tej kev txhaum."},{"bible_id":"1525","chapter_code":"EZK.35","verse_code":"EZK.35.6","label":"6","content":"Yog li ntawd, kuv yog tus TSWV uas kav ib puas tsav yam thiab yog Vajtswv tus uas muaj sia nyob, kuv yuav npaj kev tuag rau koj, kev tuag yuav caum koj, koj yuav khiav tsis dim li. Koj ua txhaum vim  koj tua neeg."},{"bible_id":"1525","chapter_code":"EZK.35","verse_code":"EZK.35.7","label":"7","content":"Kuv yuav ua kom lub tebchaws Edoos tej roob nyob qhuav nquas cia thiab tua txhua tus uas taug kev hla lub tebchaws ntawd."},{"bible_id":"1525","chapter_code":"EZK.35","verse_code":"EZK.35.8","label":"8","content":"Kuv yuav ua kom neeg tuag puv nkaus saum tej roob, thiab cov neeg uas raug hniav ntaj tuag hauv tshavrog tej cev yuav puv nkaus saum tej laj roob thiab hauv tej hav."},{"bible_id":"1525","chapter_code":"EZK.35","verse_code":"EZK.35.9","label":"9","content":"Kuv yuav ua kom koj lub tebchaws nyob qhuav nquas mus ibtxhis thiab yuav tsis muaj neeg nyob hauv koj tej nroog li lawm. Ces koj thiaj yuav paub hais tias kuv yog tus TSWV."},{"bible_id":"1525","chapter_code":"EZK.35","verse_code":"EZK.35.10","label":"10","content":"\u201cTxawm yog kuv yog tus TSWV uas yog lawv tus Vajtswv los koj tseem hais tias haivneeg Yudas thiab Yixalayees thiab lawv ob lub tebchaws puavleej yog koj li, koj yuav ua tus kav lawv."},{"bible_id":"1525","chapter_code":"EZK.35","verse_code":"EZK.35.11","label":"11","content":"Kuv yog tus TSWV uas kav ib puas tsav yam thiab yog Vajtswv tus uas muaj sia nyob, kuv yuav ua pauj koj tej kev chim, kev khib thiab kev ntxub kuv haivneeg rov rau koj. Lawv thiaj yuav paub hais tias yog kuv rau txim rau koj, vim tej uas koj tau ua rau lawv lawm."},{"bible_id":"1525","chapter_code":"EZK.35","verse_code":"EZK.35.12","label":"12","content":"Koj yuav paub hais tias kuv yog tus TSWV uas hnov koj tej lus txob thuam cov Yixalayees tej roob hais tias, \u2018Cov Yixalayees tej roob peb muab ua puastsuaj tas thiab nyob qhuav nquas cia lawm.\u2019"},{"bible_id":"1525","chapter_code":"EZK.35","verse_code":"EZK.35.13","label":"13","content":"Kuv twb hnov nej tej lus khavtheeb thiab tej lus uas nej hais tawmtsam kuv lawm.\u201d"},{"bible_id":"1525","chapter_code":"EZK.35","verse_code":"EZK.35.14","label":"14","content":"Tus TSWV uas kav ib puas tsav yam hais tias, \u201cKuv yuav ua kom koj nyob qhuav nquas cia, neeg thoob ntiajteb thiaj yuav zoo siab vim koj raug puastsuaj"},{"bible_id":"1525","chapter_code":"EZK.35","verse_code":"EZK.35.15","label":"15","content":"ib yam li koj zoo siab thaum koj pom haivneeg Yixalayees raug rhuav nyob qhuav nquas cia. Lub roob Xe-iles thiab tagnrho tebchaws Edoos yuav nyob qhuav nquas cia, lawv txhua tus thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.36","verse_code":"EZK.36.1","label":"1","content":"Tus TSWV hais tias, \u201cTub noobneej, koj cia li hais rau cov Yixalayees tej roob kom lawv"},{"bible_id":"1525","chapter_code":"EZK.36","verse_code":"EZK.36.2","label":"2","content":"mloog tus TSWV uas kav ib puas tsav yam tej lus uas hais li no: Nej cov yeebncuab hais rau nej hais tias, \u2018Tej laj roob uas nyob puag thaum ub los puavleej yog peb li!\u2019"},{"bible_id":"1525","chapter_code":"EZK.36","verse_code":"EZK.36.3","label":"3","content":"\u201cKoj cia li cem lawv raws li tus TSWV uas kav ib puas tsav yam tej lus uas hais rau lawv li no: Thaum cov neeg nyob puagncig cov Yixalayees tuaj tua thiab txeeb cov Yixalayees tej roob, lawv txhua tus luag cov Yixalayees plig."},{"bible_id":"1525","chapter_code":"EZK.36","verse_code":"EZK.36.4","label":"4","content":"Cov Yixalayees tej roob, nej cia li mloog tus TSWV uas kav ib puas tsav yam tej lus uas hais rau tej hauv roob, tej laj roob, tej dej, tej hav, tej chaw uas pob puas tas uas nyob qhuav nquas cia, thiab tej nroog uas neeg khiav tas uas raug tej tebchaws nyob puagncig tsimtxom thiab luag plig."},{"bible_id":"1525","chapter_code":"EZK.36","verse_code":"EZK.36.5","label":"5","content":"\u201cTus TSWV uas kav ib puas tsav yam hais tias, vim kuv khib heev kuv thiaj tawmtsam cov neeg uas nyob puagncig cov Yixalayees thiab tawmtsam cov Edoos uas muaj plhus ntxiag tuaj txeeb kuv lub tebchaws thiab kuv tej tshav zaub ua lawv tug lawm."},{"bible_id":"1525","chapter_code":"EZK.36","verse_code":"EZK.36.6","label":"6","content":"\u201cYog li ntawd, koj cia li hais rau lub tebchaws Yixalayees, hais rau tej roob, tej laj roob, tej dej thiab tej hav raws li tus TSWV uas kav ib puas tsav yam tej lus uas hais tias kuv khib thiab chim heev, vim kuv haivneeg raug cov neeg uas nyob puagncig lawv thuam thiab saib tsis taus."},{"bible_id":"1525","chapter_code":"EZK.36","verse_code":"EZK.36.7","label":"7","content":"Kuv yog tus TSWV uas kav ib puas tsav yam, kuv coglus hais tias lwm haivneeg uas nyob puagncig yuav raug rhuav kom poob ntsejmuag."},{"bible_id":"1525","chapter_code":"EZK.36","verse_code":"EZK.36.8","label":"8","content":"Tiamsis tej ntoo saum cov Yixalayees tej roob yuav rov hlav nplooj thiab tawg paj txi txiv rau cov Yixalayees uas yog kuv haivneeg. Nej yuav tau rov los nyob hauv nej lub tebchaws sai sai."},{"bible_id":"1525","chapter_code":"EZK.36","verse_code":"EZK.36.9","label":"9","content":"Kuv tuaj nej tog, kuv yuav ua kom nej rov tau laij nej tej teb thiab cog nej tej qoobloo."},{"bible_id":"1525","chapter_code":"EZK.36","verse_code":"EZK.36.10","label":"10","content":"Kuv yuav ua kom nej haivneeg huamvam coob tuaj. Nej yuav rov los nyob hauv nej tej nroog thiab yuav rov txhim kho tej uas pob puas tas lawm."},{"bible_id":"1525","chapter_code":"EZK.36","verse_code":"EZK.36.11","label":"11","content":"Kuv yuav ua kom neeg thiab tsiaj txhu huamvam coob. Nej yuav coob tshaj yav tas los ntau npaug thiab nej yuav muaj tubki coob. Kuv yuav cia nej nyob hauv lub tebchaws ntawd ib yam li nej nyob los lawm, thiab kuv yuav ua kom nej vammeej tshaj yav tas los. Nej thiaj yuav paub hais tias kuv yog tus TSWV."},{"bible_id":"1525","chapter_code":"EZK.36","verse_code":"EZK.36.12","label":"12","content":"Kuv yuav coj cov Yixalayees uas yog kuv haivneeg rov los nyob hauv lub tebchaws. Lub tebchaws yuav yog nej tug thiab nej tej menyuam yuav tsis tshaib nqhis lawm."},{"bible_id":"1525","chapter_code":"EZK.36","verse_code":"EZK.36.13","label":"13","content":"\u201cKuv yog tus TSWV uas kav ib puas tsav yam, kuv hais li no: Tej neeg hu koj hais tias koj yog lub tebchaws noj neeg thiab hais tias, nws nyiag nws tej menyuam."},{"bible_id":"1525","chapter_code":"EZK.36","verse_code":"EZK.36.14","label":"14","content":"Tiamsis txij no mus koj yuav tsis noj neeg thiab tsis nyiag koj tej menyuam lawm. Kuv yog tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.36","verse_code":"EZK.36.15","label":"15","content":"Kuv yuav tsis pub koj lub tebchaws hnov lwm haivneeg tej lus txob thuam, koj yuav tsis tau ris txojkev txajmuag; thiab koj yuav tsis nyiag koj haivneeg tej menyuam lawm.\u201d Kuv yog tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.36","verse_code":"EZK.36.16","label":"16","content":"Tus TSWV hais rau kuv hais tias,"},{"bible_id":"1525","chapter_code":"EZK.36","verse_code":"EZK.36.17","label":"17","content":"\u201cTub noobneej, thaum cov Yixalayees tseem nyob hauv lawv lub tebchaws, lawv lub neej thiab tes haujlwm ua rau lub tebchaws tsis huv lawm. Kuv saib lawv tes haujlwm tsis huv ib yam li tus pojniam uas coj khaubncaws."},{"bible_id":"1525","chapter_code":"EZK.36","verse_code":"EZK.36.18","label":"18","content":"Vim lawv tua neeg thiab pe mlom ua rau lawv lub tebchaws tsis huv lawm, kuv thiaj cia lawv raug kuv txojkev chim uas loj kawg nkaus."},{"bible_id":"1525","chapter_code":"EZK.36","verse_code":"EZK.36.19","label":"19","content":"Kuv rau txim rau lawv vim lawv lub neej thiab tes haujlwm tsis zoo, kuv thiaj ntiab lawv mus nyob rau lwm tebchaws lawm."},{"bible_id":"1525","chapter_code":"EZK.36","verse_code":"EZK.36.20","label":"20","content":"Txawm yog lawv mus nyob lub tebchaws twg los lawv ua rau luag txob thuam kuv lub npe uas dawbhuv; rau qhov luag hais tias, \u2018Cov neeg ntawd yog tus TSWV haivneeg, tiamsis lawv raug ntiab tawm hauv tus TSWV lub tebchaws mus lawm.\u2019"},{"bible_id":"1525","chapter_code":"EZK.36","verse_code":"EZK.36.21","label":"21","content":"Kuv hwm kuv lub npe uas dawbhuv txhua qhov uas cov Yixalayees mus nyob, lawv ua rau kuv poob ntsejmuag."},{"bible_id":"1525","chapter_code":"EZK.36","verse_code":"EZK.36.22","label":"22","content":"\u201cYog li ntawd, koj cia li hais tus TSWV uas kav ib puas tsav yam tej lus rau cov Yixalayees li no: Yam uas kuv yuav ua tsis yog saib rau saum cov Yixalayees, tiamsis vim kuv lub npe dawbhuv uas nej ua rau kuv poob ntsejmuag hauv txhua lub tebchaws uas nej mus nyob."},{"bible_id":"1525","chapter_code":"EZK.36","verse_code":"EZK.36.23","label":"23","content":"Thaum kuv qhia kuv lub npe uas dawbhuv rau lwm haivneeg, yog lub npe uas nej ua rau kuv poob ntsejmuag tabmeeg lawv, lawv thiaj yuav paub hais tias kuv yog tus TSWV. Kuv yog tus TSWV uas kav ib puas tsav yam hais li ntawd. Kuv txib nej mus qhia rau ntau haivneeg paub hais tias kuv yog Vajtswv tus uas dawbhuv."},{"bible_id":"1525","chapter_code":"EZK.36","verse_code":"EZK.36.24","label":"24","content":"Kuv yuav tso nej tawm hauv txhua haivneeg tej tebchaws thiab coj nej rov los nyob hauv nej lub tebchaws."},{"bible_id":"1525","chapter_code":"EZK.36","verse_code":"EZK.36.25","label":"25","content":"Kuv yuav muab dej nchos rau nej thiab ntxuav kom nej huv ntawm nej tej mlom thiab txhua yam uas ua rau nej tsis huv lawm."},{"bible_id":"1525","chapter_code":"EZK.36","verse_code":"EZK.36.26","label":"26","content":"Kuv yuav muab lub siab tshiab thiab txojkev xav tshiab rau nej. Kuv yuav muab nej lub siab uas tawv li pobzeb povtseg thiab muab lub siab uas mloog lus rau nej."},{"bible_id":"1525","chapter_code":"EZK.36","verse_code":"EZK.36.27","label":"27","content":"Kuv yuav pub kuv tus ntsujplig rau nej, kom nej coj tau raws li kuv txoj kevcai thiab ceev kuv tej lus samhwm."},{"bible_id":"1525","chapter_code":"EZK.36","verse_code":"EZK.36.28","label":"28","content":"Nej yuav tau nyob hauv lub tebchaws uas kuv muab rau nej cov yawgkoob lawm. Nej yuav yog kuv haivneeg thiab kuv yuav yog nej tus Vajtswv."},{"bible_id":"1525","chapter_code":"EZK.36","verse_code":"EZK.36.29","label":"29","content":"Kuv yuav cawm kom nej dim ntawm txhua yam uas ua rau nej tsis huv. Kuv yuav ua kom muaj qoobloo nplua mias rau nej, nej thiaj yuav tsis tshaib nqhis ntxiv lawm."},{"bible_id":"1525","chapter_code":"EZK.36","verse_code":"EZK.36.30","label":"30","content":"Kuv yuav ua kom nej tej txiv ntoo txi txiv ncw thiab ua rau nej tej teb ntsu qoobloo, nej thiaj yuav tsis tshaib nqhis thiab tsis poob ntsejmuag rau luag lwm haivneeg."},{"bible_id":"1525","chapter_code":"EZK.36","verse_code":"EZK.36.31","label":"31","content":"Nej yuav nco txog tej kev phem kev qias thiab tej uas nej ua tsis zoo, nej yuav rov ntxub nej vim tej kev txhaum uas nej tau ua tas los lawm."},{"bible_id":"1525","chapter_code":"EZK.36","verse_code":"EZK.36.32","label":"32","content":"Cov Yixalayees, kuv xav kom nej paub hais tias tej uas kuv ua no tsis yog saib rau saum nej, tiamsis yog kuv xav kom nej paub txajmuag rau tej uas nej ua ntawd. Kuv yog tus TSWV uas kav ib puas tsav yam, kuv hais li ntawd.\u201d"},{"bible_id":"1525","chapter_code":"EZK.36","verse_code":"EZK.36.33","label":"33","content":"Tus TSWV uas kav ib puas tsav yam hais tias, \u201cThaum kuv ntxuav kom nej dawbhuv ntawm nej tej kev txhaum lawm, kuv yuav coj nej rov mus nyob hauv nej tej nroog thiab nej yuav rov txhim kho tej nroog uas pob puas tas lawm."},{"bible_id":"1525","chapter_code":"EZK.36","verse_code":"EZK.36.34","label":"34","content":"Txhua tus uas dua kev mus los hla nej lub tebchaws, lawv pom hais tias nej lub tebchaws nyob qhuav nquas cia, tiamsis nimno kuv yuav cia nej rov los cog qoobloo rau hauv nej lub tebchaws."},{"bible_id":"1525","chapter_code":"EZK.36","verse_code":"EZK.36.35","label":"35","content":"Tej neeg yuav sib tham hais tias, \u2018Yav tas los lub tebchaws no nyob qhuav nquas cia, tiamsis nimno rov zoo li lub Vaj Edees lawm. Tej nroog uas pob puas tas thiab nyob qhuav nquas cia rov muaj vajtse khov kho thiab muaj neeg nyob xauv npo li qub.\u2019"},{"bible_id":"1525","chapter_code":"EZK.36","verse_code":"EZK.36.36","label":"36","content":"Lwm haivneeg uas seem nyob puagncig koj thiaj yuav paub hais tias kuv yog tus TSWV uas rov txhim kho tej nroog uas pob puas tas thiab rov cog qoobloo rau hauv lub tebchaws uas nyob qhuav nquas lawm. Kuv yog tus TSWV, kuv coglus hais tias kuv yuav ua tej no; kuv yuav ua li ntawd tiag.\u201d"},{"bible_id":"1525","chapter_code":"EZK.36","verse_code":"EZK.36.37","label":"37","content":"Tus TSWV uas kav ib puas tsav yam hais tias, \u201cKuv yuav cia cov Yixalayees rov los thov kuv pab lawv dua ib zaug thiab kuv yuav pub kom lawv huamvam coob ua npoj ntws ib yam li pab yaj."},{"bible_id":"1525","chapter_code":"EZK.36","verse_code":"EZK.36.38","label":"38","content":"Tej nroog uas nimno pob puas tas lawm yuav rov muaj neeg los nyob puv nkaus ib yam li lub nroog Yeluxalees uas yav tas los muaj yaj nyob puv nkaus thiab muab tua ua khoom fij rau hnub uas ua kevcai. Ces lawv thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.37","verse_code":"EZK.37.1","label":"1","content":"Tus TSWV lub hwjchim los kav hlo kuv, ces nws tus ntsujplig txawm coj kuv mus rau hauv lub hav uas muaj pobtxha puv nkaus."},{"bible_id":"1525","chapter_code":"EZK.37","verse_code":"EZK.37.2","label":"2","content":"Tus TSWV coj kuv mus ncig thoob plaws lub hav ntawd, kuv pom muaj pobtxha nyob hauv ntau kawg li; cov pobtxha ntawd qhuav tas lawm."},{"bible_id":"1525","chapter_code":"EZK.37","verse_code":"EZK.37.3","label":"3","content":"Tus TSWV nug kuv hais tias, \u201cTub noobneej, tej pobtxha no puas yuav ciaj sia taus lawm?\u201d Kuv teb hais tias, \u201cTus TSWV uas kav ib puas tsav yam, tsuas yog koj tib leeg thiaj paub xwb!\u201d"},{"bible_id":"1525","chapter_code":"EZK.37","verse_code":"EZK.37.4","label":"4","content":"Tus TSWV hais rau kuv hais tias, \u201cKoj cia li cev kuv tej lus rau cov pobtxha no. Koj hais rau cov pobtxha qhuav no kom cia li mloog tus TSWV tej lus."},{"bible_id":"1525","chapter_code":"EZK.37","verse_code":"EZK.37.5","label":"5","content":"Koj hais rau cov pobtxha no hais tias, tus TSWV uas kav ib puas tsav yam hais rau nej li no: Kuv yuav tshuab pa rau nej kom nej ciaj sia."},{"bible_id":"1525","chapter_code":"EZK.37","verse_code":"EZK.37.6","label":"6","content":"Kuv yuav muab leeg, muab nqaij, muab tawv los qhwv nej, thiab kuv yuav rau pa rau nej kom nej rov ciaj sia. Nej thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.37","verse_code":"EZK.37.7","label":"7","content":"Kuv thiaj cev tus TSWV tej lus rau cov pobtxha no raws li tus TSWV hais rau kuv; thaum kuv tabtom hais, kuv txawm hnov cov pobtxha ntawd los sib dhos nrov nrij nrawj ua ke nyob raws li nyias chaw."},{"bible_id":"1525","chapter_code":"EZK.37","verse_code":"EZK.37.8","label":"8","content":"Thaum kuv tsa qhovmuag ntsia, kuv pom muaj lees muaj nqaij rau saum cov pobtxha thiab muaj tawv hlav los qhwv cov nqaij; tiamsis tsis tau muaj sia li."},{"bible_id":"1525","chapter_code":"EZK.37","verse_code":"EZK.37.9","label":"9","content":"Tus TSWV hais rau kuv hais tias, \u201cTub noobneej, koj cia li cev kuv tej lus rau tej cua.  Koj hais rau cov cua hais tias tus TSWV uas kav ib puas tsav yam hais kom cua cia li tuaj plaub ceg kaum ntuj tuaj tshuab pa rau cov cev tuag no kom lawv rov ciaj sia.\u201d"},{"bible_id":"1525","chapter_code":"EZK.37","verse_code":"EZK.37.10","label":"10","content":"Kuv txawm cev tus TSWV tej lus raws li nws hais rau kuv. Ces pa txawm nkag los rau hauv cov cev tuag ntawd, lawv txawm ciaj sia thiab sawv. Lawv coob npaum nkaus li ib pab tubrog coob coob."},{"bible_id":"1525","chapter_code":"EZK.37","verse_code":"EZK.37.11","label":"11","content":"Tus TSWV hais rau kuv hais tias, \u201cTub noobneej, cov Yixalayees zoo li cov pobtxha no ntag. Lawv hais tias lawv qhuav tas lawm, lawv tsis muaj kev cia siab rau yav tom ntej li."},{"bible_id":"1525","chapter_code":"EZK.37","verse_code":"EZK.37.12","label":"12","content":"Koj cia li cev kuv tej lus rau kuv haivneeg Yixalayees hais tias kuv yog tus TSWV uas kav ib puas tsav yam, kuv yuav qhib lawv tej qhov ntxa. Kuv yuav rho thiab coj lawv rov los rau hauv tebchaws Yixalayees."},{"bible_id":"1525","chapter_code":"EZK.37","verse_code":"EZK.37.13","label":"13","content":"Thaum kuv qhib lawv tej qhov ntxa thiab rho lawv hauv tej qhov ntxa los, lawv thiaj yuav paub hais tias kuv yog tus TSWV."},{"bible_id":"1525","chapter_code":"EZK.37","verse_code":"EZK.37.14","label":"14","content":"Kuv yuav muab kuv tus ntsujplig tso rau hauv lawv, mas lawv yuav ciaj sia thiab kuv yuav cia lawv nyob hauv lawv lub tebchaws. Lawv thiaj yuav paub hais tias kuv yog tus TSWV. Kuv yeej coglus tseg lawm hais tias kuv yuav ua tej no, ces kuv yuav ua li ntawd. Kuv yog tus TSWV uas hais li ntawd.\u201d"},{"bible_id":"1525","chapter_code":"EZK.37","verse_code":"EZK.37.15","label":"15","content":"Tus TSWV hais rau kuv hais tias,"},{"bible_id":"1525","chapter_code":"EZK.37","verse_code":"EZK.37.16","label":"16","content":"\u201cTub noobneej, koj cia li muab ib tug pas ntoo los thiab sau npe ntawv rau tus pas ntawd hais tias, \u2018Cov Yudas lub tebchaws.\u2019 Thiab koj muab dua ib tug pas ntoo los sau dua ib cov npe ntawv rau tus pas ntawd hais tias, \u2018Cov Yixalayees lub tebchaws.\u2019"},{"bible_id":"1525","chapter_code":"EZK.37","verse_code":"EZK.37.17","label":"17","content":"Ces koj muab ob tug pas ntawd, ob tog tw los sib twb ua ke ua ib tug."},{"bible_id":"1525","chapter_code":"EZK.37","verse_code":"EZK.37.18","label":"18","content":"Thaum koj cov neeg nug koj hais tias qhov uas koj ua li ntawd yog txhais li cas,"},{"bible_id":"1525","chapter_code":"EZK.37","verse_code":"EZK.37.19","label":"19","content":"ces koj teb rau lawv hais tias tus TSWV uas kav ib puas tsav yam yuav muab tus pas ntoo uas piv txog cov Yixalayees los tuav twb rau tus pas ntoo uas piv txog cov Yudas. Kuv yuav tuav ob tug pas no ua ib tug rau hauv kuv txhais tes."},{"bible_id":"1525","chapter_code":"EZK.37","verse_code":"EZK.37.20","label":"20","content":"\u201cKoj cia li muab ob tug pas ntawd tuav ua ib teg rau hauv koj txhais tes tabmeeg rau sawvdaws pom."},{"bible_id":"1525","chapter_code":"EZK.37","verse_code":"EZK.37.21","label":"21","content":"Koj hais rau lawv hais tias tus TSWV uas kav ib puas tsav yam hais tias, kuv yuav coj kuv haivneeg tawm hauv lwm lub tebchaws uas lawv mus nyob ntawd rov los nyob rau hauv lawv lub tebchaws."},{"bible_id":"1525","chapter_code":"EZK.37","verse_code":"EZK.37.22","label":"22","content":"Kuv yuav muab lawv ua ib haivneeg nyob hauv lub tebchaws ntawd, saum cov Yixalayees tej roob thiab yuav muaj ib tug Vajntxwv kav lawv. Lawv yuav tsis ua ob haivneeg nyob ob lub tebchaws lawm."},{"bible_id":"1525","chapter_code":"EZK.37","verse_code":"EZK.37.23","label":"23","content":"Lawv yuav tsis pe tej mlom uas ua rau lawv tsis huv lossis lawv tsis ua txhaum ntxiv li lawm. Kuv yuav pab kom lawv dim ntawm lawv tej kev txhaum thiab kev ntxeev siab rau kuv. Kuv yuav ntxuav kom lawv huv; lawv yuav ua kuv haivneeg thiab kuv yuav ua lawv tus Vajtswv."},{"bible_id":"1525","chapter_code":"EZK.37","verse_code":"EZK.37.24","label":"24","content":"Muaj ib tug zoo li kuv tus tubtxib Daviv yuav los ua vajntxwv kav lawv. Lawv yuav koom ib tug vajntxwv, lawv yuav muab siab npuab thiab ua raws li kuv tej kevcai."},{"bible_id":"1525","chapter_code":"EZK.37","verse_code":"EZK.37.25","label":"25","content":"Lawv yuav nyob hauv lub tebchaws uas kuv muab rau kuv tus tubtxib Yakhauj, yog lub tebchaws uas lawv cov yawgkoob ibtxwm nyob los lawm. Lawv tej menyuam thiab tej xeebntxwv yuav nyob hauv lub tebchaws ntawd mus ibtxhis. Muaj ib tug zoo ib yam li kuv tus tubtxib Daviv los ua vajntxwv kav lawv mus ibtxhis li."},{"bible_id":"1525","chapter_code":"EZK.37","verse_code":"EZK.37.26","label":"26","content":"Kuv yuav coglus nrog lawv sib raug zoo kom lawv nyob tso siab lug mus ibtxhis. Kuv yuav foom koob hmoov rau lawv kom lawv huamvam coob, thiab kuv yuav tsa kuv lub Tuamtsev rau hauv lawv lub tebchaws mus ibtxhis."},{"bible_id":"1525","chapter_code":"EZK.37","verse_code":"EZK.37.27","label":"27","content":"Kuv yuav nrog lawv nyob; kuv yuav ua lawv tus Vajtswv thiab lawv yuav ua kuv haivneeg."},{"bible_id":"1525","chapter_code":"EZK.37","verse_code":"EZK.37.28","label":"28","content":"Thaum kuv tsa kuv lub Tuamtsev rau hauv lawv, txhua haivneeg yuav paub hais tias kuv yog tus TSWV uas xaiv cov Yixalayees los ua kuv haivneeg mus ibtxhis.\u201d"},{"bible_id":"1525","chapter_code":"EZK.38","verse_code":"EZK.38.1","label":"1","content":"Tus TSWV hais rau kuv hais tias,"},{"bible_id":"1525","chapter_code":"EZK.38","verse_code":"EZK.38.2","label":"2","content":"\u201cTub noobneej, koj cia li cev kuv tej lus cem Nkos uas yog tus vajntxwv kav lub nroog Mesej thiab Tunpas uas nyob hauv tebchaws Mankos. Koj cia li cev kuv tej lus cem nws"},{"bible_id":"1525","chapter_code":"EZK.38","verse_code":"EZK.38.3","label":"3","content":"thiab hais rau nws hais tias tus TSWV uas kav ib puas tsav yam hais tias, kuv yog nws tus yeebncuab."},{"bible_id":"1525","chapter_code":"EZK.38","verse_code":"EZK.38.4","label":"4","content":"Kuv yuav muab nws tig rov qab thiab muab nuv chob nws lub puabtsaig, cab nws, nws cov tubrog, nws cov nees thiab cov tubrog caij nees rov qab. Cov tubrog ntawd coob heev, lawv coj cuabyeej ua rog: coj daim thaiv hniav ntaj, sia siv thiab coj ntaj."},{"bible_id":"1525","chapter_code":"EZK.38","verse_code":"EZK.38.5","label":"5","content":"Cov tubrog Pawxias, Sudas thiab Linpias los nrog nws tuaj, thiab tagnrho cov tubrog ntawd puavleej muaj daim thaiv hniav ntaj thiab muaj kausmom hlau."},{"bible_id":"1525","chapter_code":"EZK.38","verse_code":"EZK.38.6","label":"6","content":"Cov tubrog uas nyob hauv Nkaumes thiab Npethes Taunkamas sab qaumteb thiab muaj lwm haivneeg tej tubrog coob heev nrog nws tuaj."},{"bible_id":"1525","chapter_code":"EZK.38","verse_code":"EZK.38.7","label":"7","content":"Nkos thiab cov tubrog uas nws kav cia li npaj kom txhij."},{"bible_id":"1525","chapter_code":"EZK.38","verse_code":"EZK.38.8","label":"8","content":"Ntau xyoo tom qab nws yuav mus ntaus lub tebchaws uas cov neeg nyuam qhuav rov hauv lwm tebchaws los nyob, thiab lawv nyob tsis ntshai kev tsov kev rog. Nws yuav mus vij cov Yixalayees tej roob uas nyob qhuav nquas tau ntau xyoo los lawm, tiamsis nimno cov neeg ntawd nyob tso siab lug."},{"bible_id":"1525","chapter_code":"EZK.38","verse_code":"EZK.38.9","label":"9","content":"Nws thiab nws cov tubrog nrog lwm haivneeg cov tubrog ua ke mus ntaus rog ib yam li nthwv nagxob nagcua thiab ib yam li tauv huab los roos lub tebchaws.\u201d"},{"bible_id":"1525","chapter_code":"EZK.38","verse_code":"EZK.38.10","label":"10","content":"Tus TSWV uas kav ib puas tsav yam hais rau Nkos hais tias, \u201cThaum txog lub sijhawm ntawd koj yuav xav thiab npaj ua phem."},{"bible_id":"1525","chapter_code":"EZK.38","verse_code":"EZK.38.11","label":"11","content":"Koj hais tias, \u2018Kuv yuav mus vij lub tebchaws uas tej zos tsis muaj ntsa yeej thaiv; kuv yuav tua cov neeg uas nyob tso siab lug. Lawv tej zos tsis muaj ntsa yeej thiab tsis muaj roojvag thaiv.\u2019"},{"bible_id":"1525","chapter_code":"EZK.38","verse_code":"EZK.38.12","label":"12","content":"Koj yuav huab cov neeg uas nyob hauv cov nroog uas yav tas los twb raug puastsuaj ib zaug lawm. Lawv tawm hauv lwm tebchaws rov los sib sau ua ke, nimno lawv muaj tsiaj txhu, muaj tebchaws thiab nyob hauv plawv ntiajteb."},{"bible_id":"1525","chapter_code":"EZK.38","verse_code":"EZK.38.13","label":"13","content":"Cov neeg Senpas, Dedas, thiab cov tub lag tub luam uas nyob hauv cov nroog tim tebchaws Xapees yuav tuaj nug koj hais tias, \u2018Koj twb txhij tau tubrog mus tua rog thiab huab khoom lawm los? Puas yog koj xav tau nyiaj tau kub, tsiaj txhu, thiab khoom noj khoom haus nplua mias rov los tsev?\u2019 \u201d"},{"bible_id":"1525","chapter_code":"EZK.38","verse_code":"EZK.38.14","label":"14","content":"Tus TSWV uas kav ib puas tsav yam hais kom kuv mus cev tus TSWV tej lus rau Nkos hais tias, \u201cNimno, kuv haivneeg Yixalayees nyob tso siab lug, koj yuav sawv kev"},{"bible_id":"1525","chapter_code":"EZK.38","verse_code":"EZK.38.15","label":"15","content":"ntawm koj qhov chaw uas nyob sab qaumteb coj koj cov tubrog thiab lwm haivneeg cov tubrog uas coob heev tuaj, cov tubrog ntawd txhua tus puavleej caij nees."},{"bible_id":"1525","chapter_code":"EZK.38","verse_code":"EZK.38.16","label":"16","content":"Koj yuav tuaj tua kuv haivneeg Yixalayees ib yam li nagxob nagcua los thoob plaws lub tebchaws. Thaum txog lub sijhawm ntawd, kuv yuav kom koj mus tua kuv lub tebchaws. Qhov uas kuv cia koj ua li ntawd ua rau ntau haivneeg paub hais tias kuv yog tus TSWV uas dawbhuv."},{"bible_id":"1525","chapter_code":"EZK.38","verse_code":"EZK.38.17","label":"17","content":"Koj yog tus uas ntau xyoo dhau los kuv cov tubtxib uas yog cov Yixalayees cov cev Vajtswv lus tau hais tias txog thaum ntawd kuv yuav coj koj tuaj tua cov Yixalayees.\u201d Tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.38","verse_code":"EZK.38.18","label":"18","content":"Tus TSWV uas kav ib puas tsav yam hais tias, \u201cHnub uas Nkos tuaj tua cov Yixalayees, kuv yuav chim heev."},{"bible_id":"1525","chapter_code":"EZK.38","verse_code":"EZK.38.19","label":"19","content":"Thaum kuv chim thiab npautaws, kuv txojkev chim yuav kub cuag hluavtaws, hnub ntawd av yuav qeeg loj heev nyob hauv cov Yixalayees lub tebchaws."},{"bible_id":"1525","chapter_code":"EZK.38","verse_code":"EZK.38.20","label":"20","content":"Tej ntses, tej noog, tej tsiaj loj tsiaj me thiab txhua tus neeg uas nyob hauv ntiajteb puavleej ntshai kuv tshee hnyo. Tej roob siab yuav nphau, tej roob zeb roob tsuas yuav ua zog koog thiab tej ntsa yeej yuav pob tas."},{"bible_id":"1525","chapter_code":"EZK.38","verse_code":"EZK.38.21","label":"21","content":"Kuv yuav tso kev puastsuaj los ua rau Nkos ntshai heev,  ces Nkos cov tubrog yuav rho ntaj rov sib tua. Kuv yog tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.38","verse_code":"EZK.38.22","label":"22","content":"Kuv yuav rau txim rau Nkos kom raug kab mob thiab muaj kev sib ntaus sib tua. Kuv yuav tso nagxob nagcua nrog lawg thiab nplaim hluavtaws leejfaj los rau nws, nws cov tubrog thiab lwm haivneeg cov tubrog."},{"bible_id":"1525","chapter_code":"EZK.38","verse_code":"EZK.38.23","label":"23","content":"Qhov uas kuv ua li ntawd yog qhia rau lwm haivneeg paub hais tias kuv yog tus muaj hwjchim loj thiab yog tus uas dawbhuv. Lawv thiaj yuav paub hais tias kuv yog tus TSWV.\u201d"},{"bible_id":"1525","chapter_code":"EZK.39","verse_code":"EZK.39.1","label":"1","content":"Tus TSWV uas kav ib puas tsav yam hais tias, \u201cTub noobneej, koj cia li cev kuv tej lus tawmtsam Nkos uas yog vajntxwv kav lub nroog Mesej thiab Tunpas hais tias kuv yog nws tus yeebncuab."},{"bible_id":"1525","chapter_code":"EZK.39","verse_code":"EZK.39.2","label":"2","content":"Kuv yuav muab nws tig mus rau lwm txojkev thiab coj nws kev deb heev pem sab qaumteb tuaj kom txog rau ntawm cov Yixalayees tej roob."},{"bible_id":"1525","chapter_code":"EZK.39","verse_code":"EZK.39.3","label":"3","content":"Kuv yuav ntaus nws rab hneevnti kom poob ntawm nws sab teslaug thiab ntaus nws cov xub kom poob ntawm nws sab tes xis."},{"bible_id":"1525","chapter_code":"EZK.39","verse_code":"EZK.39.4","label":"4","content":"Nkos thiab nws cov tubrog, thiab lwm haivneeg cov tubrog uas koom nrog nws yuav tuag tas rau saum cov Yixalayees tej roob; kuv yuav cia noog thiab tej tsiaj qus los noj lawv tej cev tuag."},{"bible_id":"1525","chapter_code":"EZK.39","verse_code":"EZK.39.5","label":"5","content":"Lawv yuav tuag tas rau tom tej tiaj nrag. Kuv yog tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.39","verse_code":"EZK.39.6","label":"6","content":"Kuv yuav tso hluavtaws hlawv tebchaws Mankos thiab cov nroog uas nyob raws ntug dej hiavtxwv uas tej neeg nyob kaj siab lug, lawv thiaj yuav paub hais tias kuv yog tus TSWV."},{"bible_id":"1525","chapter_code":"EZK.39","verse_code":"EZK.39.7","label":"7","content":"Kuv yuav ua kom kuv haivneeg Yixalayees paub kuv lub npe uas dawbhuv, thiab kuv yuav tsis cia kuv lub npe raug luag txob thuam ntxiv lawm. Txhua haivneeg thiaj yuav paub hais tias kuv yog tus TSWV uas yog cov Yixalayees tus Vajtswv uas dawbhuv.\u201d"},{"bible_id":"1525","chapter_code":"EZK.39","verse_code":"EZK.39.8","label":"8","content":"Tus TSWV uas kav ib puas tsav yam hais tias, \u201cHnub uas kuv hais tseg ntawd yeej yuav muaj tshwm los xwb."},{"bible_id":"1525","chapter_code":"EZK.39","verse_code":"EZK.39.9","label":"9","content":"Cov neeg uas nyob hauv cov Yixalayees tej nroog yuav tawm mus khaws tej cuabyeej ua rog: Tej thaiv hniav ntaj, tej hneevnti, tej xub, tej hmuv thiab tej qws los cia ua taws txaus rauv xya lub xyoo."},{"bible_id":"1525","chapter_code":"EZK.39","verse_code":"EZK.39.10","label":"10","content":"Lawv yuav tsis tau mus txiav taws hauv tej teb lossis tom tej havzoov rau qhov lawv tau tej cuabyeej ua rog ntawd ua taws rauv lawm. Cov Yixalayees yuav mus tua thiab huab cov neeg uas tau tuaj tua thiab huab lawv yav tas los lawm.\u201d Tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.39","verse_code":"EZK.39.11","label":"11","content":"Tus TSWV hais tias, \u201cHnub ntawd kuv yuav muab cov Neeg taug kev lub Hav hauv tebchaws Yixalayees uas nyob sab hnubtuaj ntawm ntug Hiavtxwv Tuag rau Nkos ua chaw faus tuag.  Luag yuav muab Nkos thiab nws cov tubrog faus rau hauv lub hav ntawd. Ces luag yuav hu lub hav ntawd hais tias, \u2018Nkos cov Tubrog lub Hav.\u2019"},{"bible_id":"1525","chapter_code":"EZK.39","verse_code":"EZK.39.12","label":"12","content":"Cov Yixalayees faus cov neeg tuag ntawd xya lub hlis mam tas, ces lub tebchaws thiaj rov huv."},{"bible_id":"1525","chapter_code":"EZK.39","verse_code":"EZK.39.13","label":"13","content":"Cov neeg uas nyob hauv tebchaws sib pab muab cov neeg tuag ntawd faus; ces hnub uas kuv muaj yeej, cov neeg uas faus cov tuag ntawd yuav tau koob meej. Kuv yog tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.39","verse_code":"EZK.39.14","label":"14","content":"Tom qab xya lub hlis lawm lawv yuav xaiv ib cov txivneej mus ncig lub tebchaws nrhiav cov neeg tuag  uas seem thiab muab faus lub tebchaws thiaj huv."},{"bible_id":"1525","chapter_code":"EZK.39","verse_code":"EZK.39.15","label":"15","content":"Thaum cov txivneej ntawd mus nrhiav pom cov neeg tuag tej pobtxha, ces lawv rhais cim rau ntawm cov pobtxha ib sab, cov neeg faus tuag mam li coj cov pobtxha ntawd mus faus rau hauv Nkos cov tubrog lub hav."},{"bible_id":"1525","chapter_code":"EZK.39","verse_code":"EZK.39.16","label":"16","content":"(Luag yuav tis npe rau ib lub nroog nyob ntawd hu ua Hamaunas.) Ces lub tebchaws thiaj huv lawm.\u201d"},{"bible_id":"1525","chapter_code":"EZK.39","verse_code":"EZK.39.17","label":"17","content":"Tus TSWV uas kav ib puas tsav yam hais rau kuv hais tias, \u201cTub noobneej, koj cia li hu tej noog thiab tej tsiaj qus uas nyob puagncig ntawd tuaj noj tej khoom fij uas kuv yuav muab rau lawv noj. Muaj ib rooj noj haus loj nyob rau saum cov Yixalayees tej roob, lawv yuav tuaj noj nqaij thiab haus ntshav."},{"bible_id":"1525","chapter_code":"EZK.39","verse_code":"EZK.39.18","label":"18","content":"Tej noog thiab tej tsiaj qus yuav tuaj noj cov tubrog tej nqaij thiab haus cov nomtswv uas kav ntiajteb tej ntshav ib yam li haus tej laug yaj, tej menyuam yaj, tej tshis thiab tej txiv nyuj uas rog cov ntshav hauv tebchaws Npasas."},{"bible_id":"1525","chapter_code":"EZK.39","verse_code":"EZK.39.19","label":"19","content":"Thaum kuv tua cov neeg ntawd ib yam li tua tsiaj ua khoom fij, tej noog thiab tej tsiaj qus yuav noj tej roj ua rau lawv dhuav thiab haus tej ntshav ua rau lawv qaug."},{"bible_id":"1525","chapter_code":"EZK.39","verse_code":"EZK.39.20","label":"20","content":"Tej noog thiab tej tsiaj qus yuav tau noj tej nqaij nees, cov tubrog caij nees, cov nomtswv, thiab txhua tus tubrog uas nyob saum kuv lub rooj. Kuv yog tus TSWV uas kav ib puas tsav yam hais li ntawd.\u201d"},{"bible_id":"1525","chapter_code":"EZK.39","verse_code":"EZK.39.21","label":"21","content":"Tus TSWV hais tias, \u201cKuv yuav ua kom txhua haivneeg pom kuv lub tshwjchim uas ci ntsa iab, thaum uas kuv txiav txim rau txhua haivneeg."},{"bible_id":"1525","chapter_code":"EZK.39","verse_code":"EZK.39.22","label":"22","content":"Txij thaum ntawd los cov Yixalayees yuav paub hais tias kuv yog tus TSWV uas yog lawv tus Vajtswv."},{"bible_id":"1525","chapter_code":"EZK.39","verse_code":"EZK.39.23","label":"23","content":"Txhua haivneeg yuav paub hais tias qhov uas cov Yixalayees raug ntes mus nyob rau lwm tebchaws vim lawv tau ua kev txhaum tawmtsam kuv. Kuv tso lawv tseg lawv thiaj raug yeebncuab tej hniav ntaj tuag rau hauv tshavrog."},{"bible_id":"1525","chapter_code":"EZK.39","verse_code":"EZK.39.24","label":"24","content":"Kuv rau txim rau lawv raws li lawv tej kev phem kev qias thiab ua tsis huv, kuv thiaj tso lawv tseg lawm.\u201d"},{"bible_id":"1525","chapter_code":"EZK.39","verse_code":"EZK.39.25","label":"25","content":"Tus TSWV uas kav ib puas tsav yam hais tias, \u201cNimno kuv yuav hlub Yakhauj cov xeebntxwv uas yog haivneeg Yixalayees, thiab ua kom lawv rov vammeej dua. Kuv yuav hwm kuv lub npe uas dawbhuv."},{"bible_id":"1525","chapter_code":"EZK.39","verse_code":"EZK.39.26","label":"26","content":"Thaum lawv rov los nyob kaj siab lug hauv lawv lub tebchaws yuav tsis muaj leejtwg tuaj ua phem rau lawv, lawv yuav tsis nco txog lawv txojkev txajmuag uas lawv tau ntxeev siab rau kuv lawm."},{"bible_id":"1525","chapter_code":"EZK.39","verse_code":"EZK.39.27","label":"27","content":"Kuv yuav coj kuv haivneeg uas raug ntiab mus nyob rau lwm haivneeg uas yog lawv cov yeebncuab tej tebchaws rov qab los. Thaum ntawd txhua haivneeg thiaj yuav paub hais tias kuv yog tus Vajtswv uas dawbhuv."},{"bible_id":"1525","chapter_code":"EZK.39","verse_code":"EZK.39.28","label":"28","content":"Kuv haivneeg thiaj yuav paub hais tias kuv yog tus TSWV uas yog lawv tus Vajtswv. Lawv yuav paub zaj no zoo, rau qhov kuv cia lawv raug luag ntes mus nyob rau lwm tebchaws; nimno kuv coj lawv rov los nyob rau hauv lawv lub tebchaws, tsis tseg ib tug nyob rau lwm tebchaws li."},{"bible_id":"1525","chapter_code":"EZK.39","verse_code":"EZK.39.29","label":"29","content":"Kuv yuav pub kuv tus ntsujplig rau kuv haivneeg Yixalayees, kuv yuav tsis tso lawv tseg ib zaug li lawm. Kuv yog tus TSWV uas kav ib puas tsav yam hais li ntawd.\u201d"},{"bible_id":"1525","chapter_code":"EZK.40","verse_code":"EZK.40.1","label":"1","content":"Hnub xiab kaug lub xyoo tshiab uas yog xyoo nees nkaum tsib uas peb raug ntes mus, thiab tom qab kaum plaub xyoos uas luag tuaj txeeb tau lub nroog Yeluxalees. Hnub ntawd tus TSWV lub hwjchim los kav hlo kuv thiab coj kuv mus."},{"bible_id":"1525","chapter_code":"EZK.40","verse_code":"EZK.40.2","label":"2","content":"Hauv zaj yogtoog ntawd Vajtswv coj kuv mus tso rau saum ib lub roob siab siab hauv lub tebchaws Yixalayees. Nyob ntawm kuv hauv ntej kuv pom ib koog tsev zoo li ib lub nroog nyob sab qabteb."},{"bible_id":"1525","chapter_code":"EZK.40","verse_code":"EZK.40.3","label":"3","content":"Thaum nws coj kuv mus ze lub nroog ntawd kuv pom ib tug neeg ci ib yam li tooj dag. Nws tuav rawv ib txoj hlua ntaubmag thiab ib tug pas ntsuas sawv ntawm roojvag."},{"bible_id":"1525","chapter_code":"EZK.40","verse_code":"EZK.40.4","label":"4","content":"Nws hais rau kuv hais tias, \u201cTub noobneej, koj cia li tsa qhovmuag saib. Koj ua tib zoo mloog thiab nco tej lus uas kuv hais rau koj. Kuv coj koj tuaj yog xav qhia tej no rau koj; koj cia li mus qhia txhua yam uas koj pom rau cov Yixalayees.\u201d"},{"bible_id":"1525","chapter_code":"EZK.40","verse_code":"EZK.40.5","label":"5","content":"Kuv pom ib tug ntsa yeej uas xov puagncig lub Tuamtsev. Tus txivneej ntawd txawm muab nws tus pas uas ntev rau tshim coj los ntsuas tus ntsa yeej qhov tuab muaj rau tshim thiab qhov siab muaj rau tshim."},{"bible_id":"1525","chapter_code":"EZK.40","verse_code":"EZK.40.6","label":"6","content":"Ces nws mus rau ntawm lub roojvag sab hnubtuaj. Nws nce ntaiv mus rau theem saud, nws ntsuas lub roojvag qhov tob muaj rau tshim."},{"bible_id":"1525","chapter_code":"EZK.40","verse_code":"EZK.40.7","label":"7","content":"Nyob ntawm lub roojvag sab tod muaj ib txojkev, txojkev ntawd ib sab twg muaj peb lub chaw fajxwm. Cov chaw ntawd ib chav twg qhov dav muaj rau tshim, qhov ntev muaj rau tshim, thiab tej phabntsa uas quas cov chaw ntawd tuab tsib tshim. Muaj dua ib txojkev nyob sab nraud ntev rau tshim, txojkev ntawd mus rau hauv sab uas tig rau ntawm lub Tuamtsev."},{"bible_id":"1525","chapter_code":"EZK.40","verse_code":"EZK.40.8+EZK.40.9","label":"8-9","content":"Nws mus ntsuas lub roojvag uas yuav mus rau hauv lub Tuamtsev, qhov tob muaj yim tshim thiab qhov tuab muaj ob tshim. Sab roojvag ntawd tig mus rau lub Tuamtsev. ("},{"bible_id":"1525","chapter_code":"EZK.40","verse_code":"EZK.40.10","label":"10","content":"Txojkev uas mus rau hauv lub Tuamtsev, ib sab twg muaj peb lub chaw fajxwm, cov chaw fajxwm ntawd qhov dav thiab qhov ntev ib yam nkaus, thiab tej sab phabntsa uas quas cov chav ntawd los tuab ib yam nkaus.)"},{"bible_id":"1525","chapter_code":"EZK.40","verse_code":"EZK.40.11","label":"11","content":"Tus txivneej ntawd ntsuas lub roojvag qhov dav muaj kaum tshim, thiab qhov ntev muaj kaum peb tshim."},{"bible_id":"1525","chapter_code":"EZK.40","verse_code":"EZK.40.12","label":"12","content":"Sab phabntsa ntawm hauv ntej cov chav fajxwm, qhov siab muaj ib tshim thiab qhov tuab muaj ib tshim. (Cov chaw ntawd txhua chav puavleej dav rau tshim.)"},{"bible_id":"1525","chapter_code":"EZK.40","verse_code":"EZK.40.13","label":"13","content":"Nws ntsuas cov chaw ntawm sab phabntsa tom qab  ib chav rau ib chav hla txojkev ntawd muaj nees nkaum tsib tshim."},{"bible_id":"1525","chapter_code":"EZK.40","verse_code":"EZK.40.14","label":"14","content":"Nws ntsuas chav uas mus rau ntawm lub tshavpuam, qhov dav muaj rau caum tshim."},{"bible_id":"1525","chapter_code":"EZK.40","verse_code":"EZK.40.15","label":"15","content":"Nws ntsuas lub roojvag sab phabntsa nraud mus rau sab phabntsa hauv muaj tsib caug tshim."},{"bible_id":"1525","chapter_code":"EZK.40","verse_code":"EZK.40.16","label":"16","content":"Nyob ntawm tus ntsa loog sab nraud muaj ib co qhovrai qhib thiab sab ntsa loog hauv luag txaug tej duab toovlaj rau."},{"bible_id":"1525","chapter_code":"EZK.40","verse_code":"EZK.40.17","label":"17","content":"Tus txivneej ntawd coj kuv ntawm lub roojvag mus rau hauv lub tshavpuam. Nyob raws tus ntsa loog sab hauv muaj peb caug chav uas tig tuaj rau ntawm lub tshavpuam, thiab sab nraum cov chav ntawd luag muab pobzeb pua"},{"bible_id":"1525","chapter_code":"EZK.40","verse_code":"EZK.40.18","label":"18","content":"puagncig lub tshavpuam. Lub tshavpuam sab nraud qis dua lub tshavpuam sab hauv."},{"bible_id":"1525","chapter_code":"EZK.40","verse_code":"EZK.40.19","label":"19","content":"Nws ntsuas lub roojvag theem qis sab hauv mus rau ntawm lub roojvag theem siab sab nraud muaj ib puas tshim."},{"bible_id":"1525","chapter_code":"EZK.40","verse_code":"EZK.40.20","label":"20","content":"Ces tus txivneej ntawd ntsuas ntawm lub roojvag sab qaumteb mus rau ntawm lub tshavpuam uas nyob sab nraud."},{"bible_id":"1525","chapter_code":"EZK.40","verse_code":"EZK.40.21","label":"21","content":"Nws ntsuas cov chaw fajxwm uas peb lub nyob rau ib sab kev, cov phabntsa uas quas cov chav thiab txojkev uas nkag sab nraud los dav thiab tuab ib yam nkaus li cov uas nyob ntawm lub roojvag sab hnubtuaj. Lub roojvag qhov ntev muaj sib caug tshim thiab qhov dav muaj nees nkaum tsib tshim."},{"bible_id":"1525","chapter_code":"EZK.40","verse_code":"EZK.40.22","label":"22","content":"Cov chav, cov qhovrai thiab cov duab toovlaj uas luag txaug rau ntawm cov phabntsa zoo ib yam li cov uas luag txaug rau ntawm cov roojvag uas nyob sab hnubtuaj thiab. Muaj xya theem qib ntai nce mus rau saum lub roojvag uas nkag mus rau hauv lub tshavpuam."},{"bible_id":"1525","chapter_code":"EZK.40","verse_code":"EZK.40.23","label":"23","content":"Ncaj ntawm lub roojvag sab qaumteb los muaj ib lub roojvag mus rau lub tshavpuam sab hauv zoo ib yam li lub roojvag uas nyob sab hnubtuaj. Tus txivneej ntawd ntsuas qhov deb ntu nruab nrab ntawm ob lub roojvag ntawd muaj ib puas tshim."},{"bible_id":"1525","chapter_code":"EZK.40","verse_code":"EZK.40.24","label":"24","content":"Tus txivneej ntawd coj kuv mus rau sab qabteb; nyob nrad muaj ib lub roojvag thiab. Nws ntsuas cov phabntsa sab hauv thiab lub roojvag dav thiab tuab ib yam li lub roojvag sab qaumteb thiab lub sab hnubtuaj."},{"bible_id":"1525","chapter_code":"EZK.40","verse_code":"EZK.40.25","label":"25","content":"Lub roojvag ntawd muaj qhovrai ib yam li lwm lub roojvag thiab. Lub roojvag ntawd qhov ntev muaj tsib caug tshim thiab qhov dav muaj nees nkaum tsib tshim."},{"bible_id":"1525","chapter_code":"EZK.40","verse_code":"EZK.40.26","label":"26","content":"Muaj xya theem qib ntai nce mus rau saum lub roojvag uas nkag mus rau hauv lub tshavpuam. Luag txaug tej tsob duab toovlaj rau ntawm ob sab phabntsa hauv raws txojkev."},{"bible_id":"1525","chapter_code":"EZK.40","verse_code":"EZK.40.27","label":"27","content":"Tus txivneej ntawd ntsuas ntawm lub roojvag sab qabteb los rau ntawm lub tshavpuam uas nyob sab hauv muaj ib puas tshim."},{"bible_id":"1525","chapter_code":"EZK.40","verse_code":"EZK.40.28","label":"28","content":"Tus txivneej ntawd coj kuv ntawm lub roojvag sab qabteb mus rau ntawm lub tshavpuam sab hauv. Nws ntsuas lub roojvag ntawd txhua phab, qhov ntev thiab qhov dav ib yam nkaus li lwm lub roojvag thiab."},{"bible_id":"1525","chapter_code":"EZK.40","verse_code":"EZK.40.29+EZK.40.30","label":"29-30","content":"Cov chaw fajxwm, cov roojvag, thiab cov phabntsa sab hauv puavleej dav thiab tuab ib yam li lwm lub roojvag thiab. Tej chav ntawm lub roojvag puavleej muaj qhovrai. Lub roojvag qhov ntev muaj tsib caug tshim thiab qhov dav muaj nees nkaum tsib tshim."},{"bible_id":"1525","chapter_code":"EZK.40","verse_code":"EZK.40.31","label":"31","content":"Lub roojvag uas tig rau ntawm lub tshavpuam sab nraud muaj tej duab toovlaj uas luag txaug rau ntawm ob sab phabntsa raws txojkev. Muaj yim theem qib ntai nce mus rau saum lub roojvag."},{"bible_id":"1525","chapter_code":"EZK.40","verse_code":"EZK.40.32","label":"32","content":"Tus txivneej ntawd coj kuv ntawm lub roojvag sab hnubtuaj mus rau ntawm lub tshavpuam sab hauv. Nws ntsuas lub roojvag ntawd txhua phab, qhov ntev thiab qhov dav ib yam li lwm lub roojvag thiab."},{"bible_id":"1525","chapter_code":"EZK.40","verse_code":"EZK.40.33","label":"33","content":"Cov chaw fajxwm, cov roojvag thiab cov phabntsa uas nyob sab hauv puavleej dav thiab tuab ib yam li lwm lub roojvag thiab. Tej chav ntawd puavleej muaj qhovrai nyob puagncig. Lub roojvag qhov ntev muaj tsib caug tshim thiab qhov dav muaj nees nkaum tsib tshim."},{"bible_id":"1525","chapter_code":"EZK.40","verse_code":"EZK.40.34","label":"34","content":"Lub roojvag uas tig rau ntawm lub tshavpuam sab nraud. Luag txaug tej duab toovlaj rau ob sab phabntsa raws txojkev. Muaj yim theem qib ntai nce mus rau saum lub roojvag."},{"bible_id":"1525","chapter_code":"EZK.40","verse_code":"EZK.40.35","label":"35","content":"Ces tus txivneej ntawd coj kuv mus rau ntawm lub roojloog sab qaumteb. Nws ntsuas lub roojvag ntawd, qhov ntev thiab qhov dav ib yam li lwm lub roojvag thiab."},{"bible_id":"1525","chapter_code":"EZK.40","verse_code":"EZK.40.36","label":"36","content":"Cov chaw fajxwm, tej duab uas txaug rau ntawm tej phabntsa sab hauv, cov roojvag thiab tej qhovrai uas nyob puagncig cov chav ntawd puavleej dav thiab tuab ib yam li lwm lub roojvag thiab. Lub roojvag ntawd qhov ntev muaj tsib caug tshim thiab qhov dav muaj nees nkaum tsib tshim."},{"bible_id":"1525","chapter_code":"EZK.40","verse_code":"EZK.40.37","label":"37","content":"Lub roojvag  uas tig rau ntawm lub tshavpuam sab hauv. Muaj tej duab toovlaj uas luag txaug rau ntawm ob sab phabntsa raws txojkev. Muaj yim theem qib ntai nce mus rau saum lub roojvag."},{"bible_id":"1525","chapter_code":"EZK.40","verse_code":"EZK.40.38","label":"38","content":"Nyob ntawm lub tshavpuam sab nraud muaj ib chav txuas nkaus lub roojvag sab hauv uas nyob sab qaumteb. Luag siv chav ntawd ntxuav tej tsiaj uas yuav coj mus hlawv ua khoom fij."},{"bible_id":"1525","chapter_code":"EZK.40","verse_code":"EZK.40.39","label":"39","content":"Chav uas nyob ntawm lub roojvag muaj plaub lub rooj, ib sab txawb ob lub. Lawv muab tej tsiaj uas ua khoom fij coj los tua rau saum plaub lub rooj ntawd, tsis hais tej tsiaj uas yuav muab hlawv theej txhoj lossis daws txim."},{"bible_id":"1525","chapter_code":"EZK.40","verse_code":"EZK.40.40","label":"40","content":"Nyob rau hauv chav sab nraud muaj plaub lub rooj zoo ib yam li plaub lub uas nyob sab hauv thiab, ib sab roojvag txawb ob lub rooj rau sab ped."},{"bible_id":"1525","chapter_code":"EZK.40","verse_code":"EZK.40.41","label":"41","content":"Tagnrho yog muaj yim lub rooj uas coj tej tsiaj ua khoom fij tuaj tua rau saud: Plaub lub nyob rau sab hauv thiab plaub lub nyob rau sab nraum lub tshavpuam."},{"bible_id":"1525","chapter_code":"EZK.40","verse_code":"EZK.40.42","label":"42","content":"Plaub lub rooj uas nyob sab hauv yog siv tua cov tsiaj uas hlawv ua khoom fij; cov rooj ntawd muab pobzeb txaug ua. Qhov siab muaj ib tshim, qhov dav thiab qhov ntev puavleej muaj ib tshim thiab ib dos. Tej cuabyeej uas lawv siv tua tej tsiaj ua khoom fij, lawv muab cia rau saum cov rooj ntawd."},{"bible_id":"1525","chapter_code":"EZK.40","verse_code":"EZK.40.43","label":"43","content":"Muaj ib co nqelauj ntev li tus ntivtes ntsia thoob plaws rau ntawm cov phabntsa. Tej nqaij uas tua ua khoom fij lawv muab tso rau saum cov rooj ntawd."},{"bible_id":"1525","chapter_code":"EZK.40","verse_code":"EZK.40.44","label":"44","content":"Nws coj kuv mus rau hauv lub tshavpuam sab hauv. Nyob hauv muaj ob chav, chav uas nyob ntawm lub roojvag sab qaumteb tig rau sab qabteb thiab chav uas nyob ntawm lub roojvag sab qabteb tig rau sab qaumteb."},{"bible_id":"1525","chapter_code":"EZK.40","verse_code":"EZK.40.45","label":"45","content":"Tus txivneej ntawd hais rau kuv hais tias cov povthawj uas ua haujlwm hauv lub tuamtsev nyob hauv chav uas tig rau sab qabteb,"},{"bible_id":"1525","chapter_code":"EZK.40","verse_code":"EZK.40.46","label":"46","content":"thiab cov povthawj uas hlawv tsiaj fij rau saum lub thaj nyob hauv chav uas tig mus rau sab qaumteb. Cov povthawj ntawd yog Xadaus cajces; lawv puavleej yog xeem Levis thiab yog cov uas muaj cai mus cuag tau tus TSWV."},{"bible_id":"1525","chapter_code":"EZK.40","verse_code":"EZK.40.47","label":"47","content":"Tus txivneej ntawd ntsuas lub tshavpuam sab hauv qhov dav thiab qhov ntev muaj ib puas tshim ib yam nkaus. Lub tuamtsev nyob rau sab hnubpoob thiab lub thaj nyob ntawm hauv ntej lub Tuamtsev."},{"bible_id":"1525","chapter_code":"EZK.40","verse_code":"EZK.40.48","label":"48","content":"Nws coj kuv mus rau ntawm lub qhovrooj uas mus rau hauv lub Tuamtsev. Nws ntsuas lub qhovrooj ntawd qhov siab muaj tsib tshim thiab qhov dav muaj kaum plaub tshim,  thiab ob tug ncej qhovrooj tuab peb tshim."},{"bible_id":"1525","chapter_code":"EZK.40","verse_code":"EZK.40.49","label":"49","content":"Cov qib ntai uas nce mus rau saum lub qhovrooj, qhov ntev muaj nees nkaum tshim thiab qhov dav muaj kaum ob tshim,  thiab muaj ob sab phabntsa nyob ntawm ob sab qhovrooj."},{"bible_id":"1525","chapter_code":"EZK.41","verse_code":"EZK.41.1","label":"1","content":"Tom qab ntawd tus txivneej ho coj kuv mus rau chav hauv plawv uas yog Chav Dawbhuv. Nws ntsuas cov ncej ib sab twg dav rau tshim"},{"bible_id":"1525","chapter_code":"EZK.41","verse_code":"EZK.41.2","label":"2","content":"thiab lub qhovrooj dav kaum tshim, ob sab phabntsa ntawm lub qhovrooj ib sab twg tuab tsib tshim. Nws ntsuas lub cheeb hauv chav ntawd qhov ntev muaj plaub caug tshim thiab qhov dav muaj nees nkaum tshim."},{"bible_id":"1525","chapter_code":"EZK.41","verse_code":"EZK.41.3","label":"3","content":"Nws mus rau chav hauv plawv thiab ntsuas cov ncej ntawm lub qhovrooj muaj ob tshim, lub qhovrooj dav rau tshim, thiab ob sab phabntsa ib sab twg tuab xya tshim."},{"bible_id":"1525","chapter_code":"EZK.41","verse_code":"EZK.41.4","label":"4","content":"Nws ntsuas chav ntawd lub cheeb, qhov dav thiab qhov ntev muaj nees nkaum tshim ib yam nkaus. Chav no yog chav uas nyob hauv plawv. Nws hais rau kuv hais tias, \u201cChav no yog Chav uas Dawbhuv kawg nkaus.\u201d"},{"bible_id":"1525","chapter_code":"EZK.41","verse_code":"EZK.41.5","label":"5","content":"Tus txivneej ntawd ntsuas lub Tuamtsev sab phabntsa sab hauv qhov tuab muaj rau tshim. Muaj tej chav me me dav plaub tshim raws lub Tuamtsev sab phabntsa."},{"bible_id":"1525","chapter_code":"EZK.41","verse_code":"EZK.41.6","label":"6","content":"Cov chav ntawd luag ua peb tshooj, ib tshooj twg muaj peb caug chav. Cov phabntsa uas xov txhua chav ntawd, tshooj saud nyias dua tshooj hauv qab, ua li ntawd los txog tshooj kawg hauv qab. Yog li ntawd, cov phabntsa thiaj txheem taus tej tshooj ntawd khov, tsis tas ntsia cov phabntsa rau ntawm lub Tuamtsev li."},{"bible_id":"1525","chapter_code":"EZK.41","verse_code":"EZK.41.7","label":"7","content":"Yog tuaj sab nraud saib lub Tuamtsev cov phabntsa txij ntua hauv taw ntsa mus nto rau saum tus nqajtsuag tuab ib yam nkaus. Muaj ob tug ntaiv raws lub Tuamtsev sab phabntsa nraum cov chav mus rau saud ib tshooj rau ib tshooj."},{"bible_id":"1525","chapter_code":"EZK.41","verse_code":"EZK.41.8+EZK.41.9+EZK.41.10+EZK.41.11","label":"8-11","content":"Cov chav ntawm sab phabntsa nraud tuab tsib tshim; lub Tuamtsev sab ped muaj ib lub qhovrooj mus rau hauv cov chav ntawd, thiab sab nrad muaj ib lub qhovrooj mus rau hauv cov chav ntawd thiab xwb. Kuv pom muaj ib theem puagncig lub Tuamtsev dav tsib tshim; theem ntawd siab ntawm npoo av rau saum kwvyees rau tshim thiab nyob nrog cov chav uas raws cov phabntsa lub Tuamtsev sib txig. Ntu nruab nrab ntawd mus rau ntawm cov chav uas cov povthawj nyob dav nees nkaum tsib tshim puagncig lub Tuamtsev."},{"bible_id":"1525","chapter_code":"EZK.41","verse_code":"EZK.41.12","label":"12","content":"Lub tsev nyob sab hnubpoob uas tig tuaj rau ntawm lub Tuamtsev lub tshavpuam, qhov dav muaj xya caum tshim, qhov ntev muaj cuaj caum tshim thiab cov phabntsa tuab tsib tshim."},{"bible_id":"1525","chapter_code":"EZK.41","verse_code":"EZK.41.13","label":"13","content":"Tus txivneej ntawd ntsuas thoob plaws lub Tuamtsev sab nraud qhov ntev muaj ib puas tshim. Thiab sab tom qab lub Tuamtsev mus rau ntawm lub tsev uas nyob sab hnubpoob muaj ib puas tshim;"},{"bible_id":"1525","chapter_code":"EZK.41","verse_code":"EZK.41.14","label":"14","content":"qhov dav ntawm hauv ntej lub Tuamtsev sab hnubtuaj thiab lub tshavpuam muaj ib puas tshim thiab."},{"bible_id":"1525","chapter_code":"EZK.41","verse_code":"EZK.41.15","label":"15","content":"Nws ntsuas lub tsev qhov ntev mus rau sab hnubpoob nrog ob tog momkaum muaj ib puas tshim. Lub qhovrooj uas mus rau hauv lub Tuamtsev, Chav Dawbhuv, thiab Chav uas Dawbhuv kawg nkaus"},{"bible_id":"1525","chapter_code":"EZK.41","verse_code":"EZK.41.16","label":"16","content":"puavleej yog muab txiag ntoo xov hauv taw ntsa mus nto plaws rau saum cov qhovrai. Cov qhovrai puavleej muaj daim kaw."},{"bible_id":"1525","chapter_code":"EZK.41","verse_code":"EZK.41.17","label":"17","content":"Cov phabntsa sab hauv lub Tuamtsev, luag txaug duab thoob plaws hauv taw ntsa mus rau saud txij nkaus cov qhovrooj"},{"bible_id":"1525","chapter_code":"EZK.41","verse_code":"EZK.41.18","label":"18","content":"yog txaug ua duab toovlaj thiab duab qhelunpees, ib tug quas ib tug thoob plaws sab phabntsa. Ib tug qhelunpees twg muaj ob lub ntsejmuag:"},{"bible_id":"1525","chapter_code":"EZK.41","verse_code":"EZK.41.19","label":"19","content":"Lub ntsejmuag neeg tig rau sab uas muaj tsob toovlaj, lub ntsejmuag tsov ntxhuav tig dua rau lwm sab uas muaj tsob toovlaj thiab. Txaug li ntawd thoob plaws cov phabntsa"},{"bible_id":"1525","chapter_code":"EZK.41","verse_code":"EZK.41.20","label":"20","content":"hauv taw ntsa mus txij nkaus cov qhovrooj."},{"bible_id":"1525","chapter_code":"EZK.41","verse_code":"EZK.41.21","label":"21","content":"Cov ncej qhovrooj ntawm Chav Dawbhuv ua plaub fab. Ntawm hauv ntej Chav uas Dawbhuv kawg nkaus muaj ib yam zoo li"},{"bible_id":"1525","chapter_code":"EZK.41","verse_code":"EZK.41.22","label":"22","content":"lub thaj uas muab ntoo txua, qhov siab muaj peb tshim thiab qhov dav muaj ob tshim. Cov ceg, tus tab,  thiab cov thaiv puavleej yog ntoo. Tus txivneej ntawd hais rau kuv hais tias, \u201cLub rooj no yog lub uas txawb rau ntawm tus TSWV xubntiag.\u201d"},{"bible_id":"1525","chapter_code":"EZK.41","verse_code":"EZK.41.23","label":"23","content":"Muaj dua ib lub qhovrooj mus rau ntawm Chav Dawbhuv thiab muaj ib lub mus rau hauv Chav uas Dawbhuv kawg nkaus."},{"bible_id":"1525","chapter_code":"EZK.41","verse_code":"EZK.41.24","label":"24","content":"Ob lub qhovrooj ntawd puavleej muaj ob daim txiag qhovrooj uas qhib tau rau ob sab."},{"bible_id":"1525","chapter_code":"EZK.41","verse_code":"EZK.41.25","label":"25","content":"Luag txaug tej duab toovlaj thiab tej duab qhelunpees rau cov txiag qhovrooj ntawm Chav Dawbhuv ib yam li cov uas luag txaug rau ntawm tej phabntsa. Thiab luag muab ntoo los ntsia ua lub qhovrooj sab nraud."},{"bible_id":"1525","chapter_code":"EZK.41","verse_code":"EZK.41.26","label":"26","content":"Chav ntawm ob sab phabntsa puavleej muaj qhovrai, thiab luag txaug tej duab toovlaj rau ntawm cov phabntsa."},{"bible_id":"1525","chapter_code":"EZK.42","verse_code":"EZK.42.1","label":"1","content":"Tus txivneej ntawd coj kuv mus rau ntawm lub tshavpuam sab nraud thiab coj kuv mus rau hauv lub tsev uas nyob sab qaumteb ntawm lub Tuamtsev. Lub tsev ntawd nyob tsis deb lub tsev uas nyob rau sab hnubpoob ntawm lub Tuamtsev."},{"bible_id":"1525","chapter_code":"EZK.42","verse_code":"EZK.42.2","label":"2","content":"Lub tsev no qhov ntev muaj ib puas tshim thiab qhov dav muaj tsib caug tshim."},{"bible_id":"1525","chapter_code":"EZK.42","verse_code":"EZK.42.3","label":"3","content":"Sab uas tig rau ntawm lub Tuamtsev qhov dav ntawm lub tsev ntawd mus rau ntawm lub Tuamtsev muaj nees nkaum tshim, thiab ib sab tig rau ntawm lub tshavpuam sab nraum uas luag muab pobzeb pua lawm. Lub tsev ntawd ua peb tshooj, ib tshooj txuas ib tshooj."},{"bible_id":"1525","chapter_code":"EZK.42","verse_code":"EZK.42.4","label":"4","content":"Lub tsev no sab nrad muaj ib txojkev tshab plaws hauv, dav kaum tshim thiab ntev ib puas tshim  thiab muaj qhovrooj mus rau hauv tej chav."},{"bible_id":"1525","chapter_code":"EZK.42","verse_code":"EZK.42.5","label":"5","content":"Cov chav uas nyob tshooj saum kawg nqaim dua cov chav uas nyob tshooj nruab nrab thiab tshooj hauv qab kawg, rau qhov ob tshooj saud luag tseg qabkhav dav dua."},{"bible_id":"1525","chapter_code":"EZK.42","verse_code":"EZK.42.6","label":"6","content":"Cov chav ntawm peb tshooj ntawd puavleej ua sib txuas, yog li ntawd thiaj tsis muaj ncej txheem ib yam li cov tsev uas nyob rau hauv lub tshavpuam."},{"bible_id":"1525","chapter_code":"EZK.42","verse_code":"EZK.42.7+EZK.42.8","label":"7-8","content":"Lub tsev ntawd tshooj hauv qab sab phabntsa nraud, tog uas muaj cov chav ntev tsib caug tshim thiab tog uas tsis muaj cov chav los ntev tsib caug tshim thiab. Tshooj saum kawg luag kem ua tej chav thoob plaws lub tsev ntawd."},{"bible_id":"1525","chapter_code":"EZK.42","verse_code":"EZK.42.9+EZK.42.10","label":"9-10","content":"Cov chav tshooj hauv qab sab phabntsa tom kawg  lub tsev sab hnubtuaj muaj ib txojkev mus rau ntawm lub tshavpuam sab nraud. Sab qabteb  ntawm lub Tuamtsev muaj ib lub tsev nyob tsis deb lub tsev uas nyob rau sab hnubpoob ntawm lub Tuamtsev."},{"bible_id":"1525","chapter_code":"EZK.42","verse_code":"EZK.42.11","label":"11","content":"Muaj ib txojkev tshab plaws hauv lub tsev ntawd ib yam li lub pem sab qaumteb, thiab txojkev ntawd qhov dav thiab qhov ntev los zoo ib yam, thiab puavleej muaj qhovrooj mus rau hauv tej chav ib yam nkaus."},{"bible_id":"1525","chapter_code":"EZK.42","verse_code":"EZK.42.12","label":"12","content":"Hauv qab cov chav ntawm lub tsev sab nrad muaj ib lub qhovrooj nyob ntawm sab phabntsa uas nyob sab hnubtuaj los xaus."},{"bible_id":"1525","chapter_code":"EZK.42","verse_code":"EZK.42.13","label":"13","content":"Tus txivneej ntawd hais rau kuv hais tias, \u201cOb lub tsev no puavleej dawbhuv. Cov povthawj uas mus cuag tus TSWV nqa tej khoom fij dawbhuv los noj rau hauv ob lub tsev no. Rau qhov cov chav ntawd dawbhuv, cov povthawj thiaj coj tej khoom fij uas dawbhuv los tso rau hauv: tej qoobloo, tej tsiaj theej txhoj daws txim lossis ntxuav kev txhaum."},{"bible_id":"1525","chapter_code":"EZK.42","verse_code":"EZK.42.14","label":"14","content":"Thaum cov povthawj mus rau hauv lub Tuamtsev lawm, yog lawv yuav tawm mus rau sab nraud lub tshavpuam, lawv yuav tsum muab tej tsho dawbhuv uas lawv hnav pehawm tus TSWV hle cia thiab hloov dua khaubncaws mam li tawm mus rau sab nraud uas muaj neeg.\u201d"},{"bible_id":"1525","chapter_code":"EZK.42","verse_code":"EZK.42.15","label":"15","content":"Thaum tus txivneej ntawd ntsuas lub Tuamtsev sab hauv tas lawm, nws coj kuv ntawm lub roojvag sab hnubtuaj mus rau sab nraud thiab ntsuas puagncig lub Tuamtsev sab nraud."},{"bible_id":"1525","chapter_code":"EZK.42","verse_code":"EZK.42.16","label":"16","content":"Nws nqa tus pas ntsuas mus ntsuas sab hnubtuaj ntawm lub Tuamtsev muaj tsib puas tshim."},{"bible_id":"1525","chapter_code":"EZK.42","verse_code":"EZK.42.17+EZK.42.18+EZK.42.19","label":"17-19","content":"Ces nws ho mus ntsuas sab qaumteb, sab qabteb thiab sab hnubpoob txhua phab puavleej muaj tsib puas tshim  ib yam nkaus,"},{"bible_id":"1525","chapter_code":"EZK.42","verse_code":"EZK.42.20","label":"20","content":"plaub phabntsa loog ntawd, ib phab twg ntev tsib puas tshim. Tus ntsa loog quas qhov dawbhuv thiab qhov uas tsis dawbhuv."},{"bible_id":"1525","chapter_code":"EZK.43","verse_code":"EZK.43.1","label":"1","content":"Tus txivneej ntawd coj kuv mus rau ntawm lub roojvag uas tig mus rau sab hnubtuaj,"},{"bible_id":"1525","chapter_code":"EZK.43","verse_code":"EZK.43.2","label":"2","content":"kuv pom cov Yixalayees tus Vajtswv lub tshwjchim ci ntsa iab sab hnubtuaj tuaj. Vajtswv lub suab nrov nroo ntws ib yam li dej hiavtxwv ntas, ces tus TSWV lub tshwjchim ci ntsa iab rau lub ntiajteb."},{"bible_id":"1525","chapter_code":"EZK.43","verse_code":"EZK.43.3","label":"3","content":"Zaj yogtoog no zoo ib yam li zaj uas kuv pom thaum Vajtswv rhuav lub nroog Yeluxalees, thiab zaj uas kuv pom nyob ntawm ntug Dej Khenpales. Ces kuv cia li txhos caug ntua thiab nyo ntshis rau hauv av."},{"bible_id":"1525","chapter_code":"EZK.43","verse_code":"EZK.43.4","label":"4","content":"Tus TSWV lub tshwjchim los ntawm lub roojvag sab hnubtuaj mus rau hauv lub Tuamtsev."},{"bible_id":"1525","chapter_code":"EZK.43","verse_code":"EZK.43.5","label":"5","content":"Tus TSWV tus ntsujplig los kav hlo kuv thiab coj kuv mus rau ntawm lub tshavpuam sab hauv; kuv pom tus Tswv lub tshwjchim ci ntsa iab thoob plaws lub Tuamtsev."},{"bible_id":"1525","chapter_code":"EZK.43","verse_code":"EZK.43.6","label":"6","content":"Tus txivneej ntawd sawv ntawm kuv ib sab, ces kuv hnov tus TSWV hais lus hauv lub Tuamtsev tuaj rau kuv tias,"},{"bible_id":"1525","chapter_code":"EZK.43","verse_code":"EZK.43.7","label":"7","content":"\u201cTub noobneej, ntawm no yog kuv lub zwmtxwv. Kuv yuav nrog cov Yixalayees nyob thiab kav lawv mus ibtxhis li. Tsis hais cov Yixalayees lossis lawv cov vajntxwv yuav tsis mus pe lwm haivneeg tej vajtswv thiab tsis nyob ze lawv tej vajntxwv tej cev tuag,  ua rau kuv lub npe uas dawbhuv raug txob thuam."},{"bible_id":"1525","chapter_code":"EZK.43","verse_code":"EZK.43.8","label":"8","content":"Cov vajntxwv ntawd ua lawv lub loog tej qhovrooj, tej pawsrooj, thiab tej ncej qhovrooj ncaj kuv lub Tuamtsev tej pawsrooj thiab tej ncej qhovrooj, tsuas yog muaj tib sab phabntsa quas lawv thiab kuv nkaus xwb. Lawv ua rau kuv lub npe uas dawbhuv raug txob thuam vim txojkev phem kev qias uas lawv ua; kuv chim, kuv thiaj ua rau lawv puastsuaj tas."},{"bible_id":"1525","chapter_code":"EZK.43","verse_code":"EZK.43.9","label":"9","content":"Txij no mus lawv yuav tsum tseg tsis txhob pe lwm haivneeg tej vajtswv thiab tshem lawv cov vajntxwv tej cev tuag  kom deb ntawm kuv. Yog lawv ua li ntawd, kuv yuav nrog lawv nyob mus ibtxhis.\u201d"},{"bible_id":"1525","chapter_code":"EZK.43","verse_code":"EZK.43.10","label":"10","content":"Tus TSWV hais rau kuv hais tias, \u201cTub noobneej, koj cia li qhia tus qauv ua lub Tuamtsev no rau cov Yixalayees kom lawv txajmuag rau tej kev txhaum uas lawv tau ua lawm."},{"bible_id":"1525","chapter_code":"EZK.43","verse_code":"EZK.43.11","label":"11","content":"Yog lawv paub txajmuag rau tej uas lawv tau ua tas los lawm, koj mam li qhia tus qauv uas ua lub Tuamtsev rau lawv paub: Daim duab tsev, txojkev los thiab txojkev tawm, lub cheeb tsev, txhua yam uas ua lub Tuamtsev, tej kev kevcai thiab kev tswjhwm huv tibsi. Koj cia li sau txhua yam no qhia rau lawv, kom lawv paub hais tias yuav ua li cas thiaj npaj tau thiab ua tau raws li tus qauv thiab tej kevcai."},{"bible_id":"1525","chapter_code":"EZK.43","verse_code":"EZK.43.12","label":"12","content":"Ntawm no yog lub Tuamtsev txoj kevcai: Puagncig lub tuamtsev mus rau saum tej pov roob puavleej yog qhov chaw dawbhuv.\u201d"},{"bible_id":"1525","chapter_code":"EZK.43","verse_code":"EZK.43.13","label":"13","content":"Ntawm no yog ntsuas lub thaj, yog siv tib tug pas uas ntsuas lub Tuamtsev. Lub thaj ntawd tus taw puagncig siab ib tshim thiab dav ib tshim, thiab puab ib daim ua tus ntug raws tus taw siab ib dos."},{"bible_id":"1525","chapter_code":"EZK.43","verse_code":"EZK.43.14","label":"14","content":"Txij ntawm tus taw hauv av mus rau saum ntu me siab ob tshim dav ib tshim; txij ntawm ntu me mus rau saum ntu loj siab plaub tshim thiab dav ib tshim."},{"bible_id":"1525","chapter_code":"EZK.43","verse_code":"EZK.43.15","label":"15","content":"Lub thaj theem kawg saud siab plaub tshim, lub ncauj nthuav thiab muaj plaub tug kub nyob ntawm plaub ceg kaum."},{"bible_id":"1525","chapter_code":"EZK.43","verse_code":"EZK.43.16","label":"16","content":"Lub thaj ua plaub fab, ib fab twg muaj kaum ob tshim."},{"bible_id":"1525","chapter_code":"EZK.43","verse_code":"EZK.43.17","label":"17","content":"Lub npoo thaj qhov loj nthuav ua plaub fab, ib fab twg muaj kaum plaub tshim, thiab tus puab npoo dav ib dos. (Tus npoo thaj dav ib tshim.) Tus ntaiv nyob rau sab hnubtuaj."},{"bible_id":"1525","chapter_code":"EZK.43","verse_code":"EZK.43.18","label":"18","content":"Tus TSWV uas kav ib puas tsav yam hais rau kuv hais tias, \u201cTub noobneej, koj cia li mloog tej lus uas kuv hais. Thaum ua tau lub thaj lawm, koj cia li tua tsiaj hlawv fij rau saud thiab muab cov ntshav nchos rau saud ua kevcai fij lub thaj."},{"bible_id":"1525","chapter_code":"EZK.43","verse_code":"EZK.43.19","label":"19","content":"Cov povthawj xeem Levis uas yog Xadaus cajces thiaj yog cov uas tuaj cuag tau kuv thiab fij khoom rau kuv xwb. Kuv yog tus TSWV uas kav ib puas tsav yam hais li ntawd. Koj muab ib tug ntsuag nyuj rau lawv tua fij daws txim."},{"bible_id":"1525","chapter_code":"EZK.43","verse_code":"EZK.43.20","label":"20","content":"Koj muab ib co ntshav mus nchos rau plaub tug kub saum plaub ceg kaum thaj thiab thoob plaws lub npoo thaj. Qhov uas koj ua li no yog ua kevcai ntxuav kom lub thaj huv."},{"bible_id":"1525","chapter_code":"EZK.43","verse_code":"EZK.43.21","label":"21","content":"Koj muab tus nyuj uas tua fij daws txim coj mus hlawv fij rau ntawm lub Tuamtsev sab nraud."},{"bible_id":"1525","chapter_code":"EZK.43","verse_code":"EZK.43.22","label":"22","content":"Hnub tom qab koj muab ib tug laug tshis uas tsis muaj ib qho phem li coj los tua fij daws txim; thiab koj muab cov ntshav nchos rau saum lub thaj ua kevcai ntxuav ib yam li koj muab cov ntshav nyuj ua lawm."},{"bible_id":"1525","chapter_code":"EZK.43","verse_code":"EZK.43.23","label":"23","content":"Thaum uas koj ua kevcai ntxuav li ntawd tas lawm, koj muab ib tug ntsuag nyuj thiab ib tug thav yaj uas tsis muaj ib qho phem li"},{"bible_id":"1525","chapter_code":"EZK.43","verse_code":"EZK.43.24","label":"24","content":"coj los rau kuv. Cov povthawj yuav muab ntsev nphoo rau ob tug tsiaj ntawd thiab muab tua hlawv fij rau kuv."},{"bible_id":"1525","chapter_code":"EZK.43","verse_code":"EZK.43.25","label":"25","content":"Xya hnub ntawd, ib hnub twg koj yuav tsum muab ib tug thav tshis, ib tug ntsuag nyuj, thiab ib tug thav yaj uas tsis muaj ib qho phem li los tua ua khoom fij daws txim kom txwm xya hnub."},{"bible_id":"1525","chapter_code":"EZK.43","verse_code":"EZK.43.26","label":"26","content":"Xya hnub ntawd cov povthawj ua kevcai ntxuav lub thaj kom tiav."},{"bible_id":"1525","chapter_code":"EZK.43","verse_code":"EZK.43.27","label":"27","content":"Thaum dhau xya hnub ntawd lawm, hnub yim cov povthawj mam pib fij khoom rau saum lub thaj, hlawv khoom theej txhoj thiab fij khoom ua kev sib raug zoo. Ces kuv yuav txaus siab rau nej sawvdaws. Kuv yog tus TSWV uas kav ib puas tsav yam hais li ntawd.\u201d"},{"bible_id":"1525","chapter_code":"EZK.44","verse_code":"EZK.44.1","label":"1","content":"Tus txivneej ntawd coj kuv mus rau ntawm lub roojvag sab nraud uas nyob ntawm lub Tuamtsev sab hnubtuaj. Lub roojvag ntawd luag muab kaw lawm,"},{"bible_id":"1525","chapter_code":"EZK.44","verse_code":"EZK.44.2","label":"2","content":"thiab tus TSWV hais rau kuv hais tias, \u201cLub roojvag no yuav kaw thiab tsis qhib. Tsis pub leejtwg qhib thiab mus lub roojvag no li, rau qhov tus TSWV uas yog cov Yixalayees tus Vajtswv tau mus lub roojvag no lawm. Lub roojvag no yuav kaw mus li."},{"bible_id":"1525","chapter_code":"EZK.44","verse_code":"EZK.44.3","label":"3","content":"Tsuas yog tus vajntxwv thiaj mus tau qhov ntawd thiab noj tau tej zaub mov dawbhuv ntawm kuv lub rooj. Nws los thiab tawm ntawm lub roojvag no mus xwb.\u201d"},{"bible_id":"1525","chapter_code":"EZK.44","verse_code":"EZK.44.4","label":"4","content":"Ces tus txivneej ntawd coj kuv ntawm lub roojvag sab qaumteb mus rau ntawm hauv ntej lub Tuamtsev. Thaum kuv tsa qhovmuag ntsia, kuv pom tus TSWV lub tshwjchim ci ntsa iab thoob plaws tus TSWV lub Tuamtsev. Kuv txhos caug ntua thiab nyo taubhau ti nkaus hauv av;"},{"bible_id":"1525","chapter_code":"EZK.44","verse_code":"EZK.44.5","label":"5","content":"tus TSWV hais rau kuv hais tias, \u201cTub noobneej, koj ua tib zoo mloog tej uas koj hnov thiab ua tib zoo saib tej uas koj pom. Kuv yuav qhia tej kevcai siv lub Tuamtsev rau koj. Koj nco ntsoov hais tias leejtwg thiaj mus tau rau hauv lub Tuamtsev thiab tawm rov los, thiab leejtwg mus tsis tau rau hauv lub Tuamtsev."},{"bible_id":"1525","chapter_code":"EZK.44","verse_code":"EZK.44.6","label":"6","content":"\u201cKoj cia li hais rau cov Yixalayees uas yog neeg ntxeev siab hais tias kuv yog tus TSWV uas kav ib puas tsav yam; kuv yuav tsis cia nej ua kev phem kev qias ntxiv lawm."},{"bible_id":"1525","chapter_code":"EZK.44","verse_code":"EZK.44.7","label":"7","content":"Lawv tau ua tsis huv rau kuv lub Tuamtsev, vim lawv cia cov neeg txawv tebchaws uas tsis ua kevcai txiav thiab tsis mloog kuv lus, mus rau hauv kuv lub Tuamtsev thaum nej tabtom muab tej roj thiab tej ntshav tsiaj fij rau kuv. Kuv haivneeg tau rhuav qhov uas kuv nrog lawv sib coglus lawm, vim tej kev phem kev qias uas lawv tau ua tas los."},{"bible_id":"1525","chapter_code":"EZK.44","verse_code":"EZK.44.8","label":"8","content":"Lawv tsis ua cov saib thiab tu tej khoom dawbhuv hauv kuv lub Tuamtsev; lawv cia cov neeg txawv tebchaws ua tej haujlwm ntawd."},{"bible_id":"1525","chapter_code":"EZK.44","verse_code":"EZK.44.9","label":"9","content":"\u201cKuv yog tus TSWV uas kav ib puas tsav yam hais tias tsis pub ib tug neeg txawv tebchaws uas tsis tau ua kevcai txiav thiab tsis mloog kuv tej lus mus rau hauv kuv lub Tuamtsev. Txawm yog cov neeg txawv tebchaws uas ibtxwm nrog cov Yixalayees nyob los tsis pub mus rau hauv li.\u201d"},{"bible_id":"1525","chapter_code":"EZK.44","verse_code":"EZK.44.10","label":"10","content":"Tus TSWV hais rau kuv hais tias, \u201cKuv yuav rau txim rau cov Levis uas nrog cov Yixalayees yuam kev ua txhaum, tso kuv tseg thiab mus pe mlom lawm."},{"bible_id":"1525","chapter_code":"EZK.44","verse_code":"EZK.44.11","label":"11","content":"Tsimnyog lawv ua kuv tes haujlwm hauv kuv lub Tuamtsev, zov tej roojvag, tu lub Tuamtsev, tua tej tsiaj uas cov neeg coj tuaj tua hlawv ua khoom fij theej txhoj thiab pab tej neeg sawvdaws."},{"bible_id":"1525","chapter_code":"EZK.44","verse_code":"EZK.44.12","label":"12","content":"Tiamsis vim lawv coj cov Yixalayees mus pe mlom, qhov uas lawv ua li ntawd thiaj ua rau cov Yixalayees poob rau txojkev txhaum. Kuv yog tus TSWV uas kav ib puas tsav yam, kuv coglus hais tias kuv yuav rau txim rau lawv."},{"bible_id":"1525","chapter_code":"EZK.44","verse_code":"EZK.44.13","label":"13","content":"Tsis pub lawv ua cov povthawj uas ua kuv tes haujlwm lossis mus ze tej khoom dawbhuv lossis mus rau hauv Chav uas Dawbhuv kawg nkaus. Vim lawv ua kev phem kev qias kuv thiaj rau txim rau lawv."},{"bible_id":"1525","chapter_code":"EZK.44","verse_code":"EZK.44.14","label":"14","content":"Kuv yuav tsa lawv ua cov zov lub Tuamtsev, cov hu nkauj thiab saib lwm yam haujlwm hauv lub Tuamtsev.\u201d"},{"bible_id":"1525","chapter_code":"EZK.44","verse_code":"EZK.44.15","label":"15","content":"Tus TSWV uas kav ib puas tsav yam hais tias, \u201cThaum cov Yixalayees tso kuv tseg, cov povthawj xeem Levis uas yog Xadaus cajces tseem muab lub siab npuab kuv thiab ua kuv tes haujlwm hauv lub Tuamtsev. Nimno lawv thiaj yog cov uas los cuag tau kuv thiab ua kuv tes haujlwm uas yog muab roj thiab ntshav tsiaj fij rau kuv."},{"bible_id":"1525","chapter_code":"EZK.44","verse_code":"EZK.44.16","label":"16","content":"Lawv cov ntawd thiaj li mus tau rau hauv kuv lub Tuamtsev, fij khoom rau saum lub thaj, thiab ua cov coj kev pehawm Vajtswv hauv lub Tuamtsev."},{"bible_id":"1525","chapter_code":"EZK.44","verse_code":"EZK.44.17","label":"17","content":"Thaum lawv los ntawm lub roojvag los rau hauv chav uas nyob hauv lub Tuamtsev, lawv yuav tsum hnav tej tsoos tsho ntaubmag. Tsis txhob hnav tej tsoos tsho ntaub plaub yaj, thaum lawv los ua haujlwm chav hauv lossis hauv lub Tuamtsev."},{"bible_id":"1525","chapter_code":"EZK.44","verse_code":"EZK.44.18","label":"18","content":"Lawv hnav ris ntaubmag luv thiab muab ib pluaj ntaubmag pav taubhau, tiamsis tsis txhob hnav tej yam uas ua rau lawv nto hws."},{"bible_id":"1525","chapter_code":"EZK.44","verse_code":"EZK.44.19","label":"19","content":"Ua ntej lawv tawm mus rau ntawm lub tshavpuam sab nraud uas cov neeg nyob, lawv yuav tsum hloov cov khaubncaws uas lawv hnav ua haujlwm cia rau hauv chav dawbhuv tso. Lawv mam li hnav tej khaubncaws uas lawv ibtxwm hnav, thiaj tsis ua rau tej neeg raug mob."},{"bible_id":"1525","chapter_code":"EZK.44","verse_code":"EZK.44.20","label":"20","content":"\u201cTsis pub cov povthawj chais lawv tej plaubhau kom dulug lossis tseg lawv tej plaubhau kom ntev dhau, tiamsis yuav tsum txiav kom zoo saib."},{"bible_id":"1525","chapter_code":"EZK.44","verse_code":"EZK.44.21","label":"21","content":"Tsis pub cov povthawj haus cawv txiv hmab ua ntej lawv mus rau chav uas nyob sab hauv."},{"bible_id":"1525","chapter_code":"EZK.44","verse_code":"EZK.44.22","label":"22","content":"Tsis pub cov povthawj yuav pojnrauj, tsuas pub yuav tus nkaujxwb uas yog neeg Yixalayees lossis tus pojntsuam uas tus txiv yog povthawj xwb."},{"bible_id":"1525","chapter_code":"EZK.44","verse_code":"EZK.44.23","label":"23","content":"\u201cCov povthawj yuav tsum qhia kom kuv haivneeg paub yam uas dawbhuv thiab yam uas tsis dawbhuv thiab kom paub yam uas huv thiab yam uas tsis huv."},{"bible_id":"1525","chapter_code":"EZK.44","verse_code":"EZK.44.24","label":"24","content":"Thaum muaj plaub ntug, cov povthawj yog cov txiav txim raws li kuv tej kevcai. Lawv yuav ceev tej rooj noj rooj haus raws li kuv tej kevcai, kev tswjhwm thiab ceev hnub Xanpataus ua hnub tseemceeb."},{"bible_id":"1525","chapter_code":"EZK.44","verse_code":"EZK.44.25","label":"25","content":"\u201cTsis pub cov povthawj mus kov tus neeg tuag uas yuav ua rau lawv tsis huv, lawv tsuas kov tau tus uas yog lawv niam lawv txiv, lawv cov menyuam lossis lawv tus tijlaug, tus kwv lossis tus muam uas tseem tsis tau yuav txiv xwb."},{"bible_id":"1525","chapter_code":"EZK.44","verse_code":"EZK.44.26","label":"26","content":"Tom qab uas tus ntawd ua kevcai ntxuav kom huv lawm, nws yuav tau tos xya hnub"},{"bible_id":"1525","chapter_code":"EZK.44","verse_code":"EZK.44.27","label":"27","content":"nws mam li mus rau chav uas nyob hauv lub Tuamtsev thiab fij khoom ua kevcai ntxuav kom huv, nws thiaj rov mus ua tau haujlwm nyob hauv lub Tuamtsev. Kuv yog tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.44","verse_code":"EZK.44.28","label":"28","content":"\u201cCov povthawj kev noj haus yog cov Yixalayees muab raws li kuv tau hais tseg lawm. Cov povthawj tsis muaj liaj tsis muaj teb ua lawv tug; kuv yog tus uas yug lawv."},{"bible_id":"1525","chapter_code":"EZK.44","verse_code":"EZK.44.29","label":"29","content":"Tej khoom fij uas yog qoobloo, tej tsiaj uas coj tuaj theej txhoj thiab tej tsiaj uas coj tuaj fij daws txim puavleej yog muab ua zaub mov rau cov povthawj. Cov povthawj tau txhua yam uas cov Yixalayees coj tuaj rau kuv ua lawv tug."},{"bible_id":"1525","chapter_code":"EZK.44","verse_code":"EZK.44.30","label":"30","content":"Txhua yam qoobloo uas nej sau tau, nej muab thawj tawb uas zoo tshaj ntawm thawj cov uas nej sau tau thiab txhua yam uas nej coj tuaj fij rau kuv yog cov povthawj tug. Txhua zaus uas nej cub ncuav, nej muab thawj lub rau cov povthawj, kuv thiaj foom koob hmoov rau nej tsevneeg."},{"bible_id":"1525","chapter_code":"EZK.44","verse_code":"EZK.44.31","label":"31","content":"Cov povthawj yuav tsum tsis txhob noj tej noog lossis tej tsiaj uas nws tuag nws lossis tej tsiaj uas lwm tus tsiaj tom tuag hlo li.\u201d"},{"bible_id":"1525","chapter_code":"EZK.45","verse_code":"EZK.45.1","label":"1","content":"Thaum nej muab lub tebchaws faib rau txhua xeem, nej yuav tsum tshwj ib thaj av hauv lub tebchaws rau tus TSWV ua qhov chaw dawbhuv. Qhov ntev muaj nees nkaum tsib txhiab tshim thiab qhov dav muaj nees nkaum txhiab tshim."},{"bible_id":"1525","chapter_code":"EZK.45","verse_code":"EZK.45.2","label":"2","content":"Thaj av uas cia ua lub Tuamtsev ua xwmfab xwmmeem, ib phab twb muaj tsib puas tshim. Thiab txhua phab yuav tsum tseg av seem tsib caug tshim rau sab nraud."},{"bible_id":"1525","chapter_code":"EZK.45","verse_code":"EZK.45.3","label":"3","content":"Ib nrab ntawm thaj av ntawd muab nees nkaum tsib txhiab tshim ntev thiab kaum txhiab tshim dav cia ua lub Tuamtsev uas yog qhov chaw dawbhuv kawg nkaus."},{"bible_id":"1525","chapter_code":"EZK.45","verse_code":"EZK.45.4","label":"4","content":"Thaj av ntawd yog thaj uas dawbhuv hauv lub tebchaws thiab yog thaj uas tseg cia rau cov povthawj uas ua tus TSWV tes haujlwm hauv lub Tuamtsev. Thaj av ntawd cia ua tsev rau cov povthawj nyob thiab ua lub Tuamtsev."},{"bible_id":"1525","chapter_code":"EZK.45","verse_code":"EZK.45.5","label":"5","content":"Ib nrab thaj av ntawd yog cia ua tsev rau cov Levis uas ua haujlwm hauv lub Tuamtsev. Lawv ua vaj ua tsev nyob hauv thaj av ntawd."},{"bible_id":"1525","chapter_code":"EZK.45","verse_code":"EZK.45.6","label":"6","content":"Nej muab thaj av sab nraud uas nyob npuab thaj chaw dawbhuv, qhov ntev muaj nees nkaum tsib txhiab tshim thiab qhov dav muaj tsib txhiab tshim ua cov Yixalayees tug."},{"bible_id":"1525","chapter_code":"EZK.45","verse_code":"EZK.45.7","label":"7","content":"Nej tshwj ib thaj av rau tus vajntxwv uas kav lub tebchaws. Thaj av ntawd txij ntua ntawm thaj chaw dawbhuv sab hnubpoob mus txog rau ntug Hiavtxwv Meditelanes, thiab sab hnubtuaj mus txog rau tus ciamteb kawg. Thaj av ntawd qhov ntev, mas ntev ib yam li cov Yixalayees lub tebchaws tus ciamteb sab hnubtuaj mus rau sab hnubpoob."},{"bible_id":"1525","chapter_code":"EZK.45","verse_code":"EZK.45.8","label":"8","content":"Thaj av ntawd yog tus vajntxwv uas kav tebchaws uas nyob rau hauv lub tebchaws Yixalayees tug, nws thiaj tsis txeeb tej av uas tseg ua cov Yixalayees tug."},{"bible_id":"1525","chapter_code":"EZK.45","verse_code":"EZK.45.9","label":"9","content":"Tus TSWV uas kav ib puas tsav yam hais tias, \u201cNej cov nomtswv uas kav cov Yixalayees tau ua txhaum ntev los lawm! Nej cia li tseg tsis txhob quab yuam thiab tsimtxom cov pejxeem. Cia li ua qhov ncaj thiab ua qhov tseeb. Nej tsis txhob ntiab kuv cov neeg tawm hauv lawv lub tebchaws mus ntxiv lawm. Kuv yog tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.45","verse_code":"EZK.45.10","label":"10","content":"\u201cNej yuav tsum siv tus efas thiab lub npaj uas tsis ntxo luag:"},{"bible_id":"1525","chapter_code":"EZK.45","verse_code":"EZK.45.11","label":"11","content":"\u201cLub efas uas luj tej yam qhuav yuav tsum sib luag li lub npaj uas luj tej yam ua kua. Ib efas muaj ib feem ntawm ib haumes, thiab ib npaj los muaj ib feem ntawm ib haumes."},{"bible_id":"1525","chapter_code":"EZK.45","verse_code":"EZK.45.12","label":"12","content":"\u201cQhov uas nej luj yog li no: nees nkaum kelas muaj ib sekees,  rau caum sekees muaj ib minas."},{"bible_id":"1525","chapter_code":"EZK.45","verse_code":"EZK.45.13+EZK.45.14+EZK.45.15","label":"13-15","content":"\u201cNtawm no yog hais txog kev fij khoom uas nej yuav tau fij: hmoov nplej, rau efas twg nej muab ib efas; hmoov pobkws, rau efas twg nej muab ib efas; roj txiv ntoo, kaum npaj twg nej muab ib npaj; (nej yuav tsum siv lub npaj los luj: kaum npaj muaj ib haumes, ib haumes thiab ib kaulas sib npaug.) \u201cYaj: nej cov Yixalayees yog leejtwg muaj ob puas tus yaj muab ib tug tuaj fij. \u201cNej yuav tau coj tej qoobloo tuaj fij, tej tsiaj uas hlawv fij tagnrho, thiab tej tsiaj uas fij ua kev sib raug zoo kuv thiaj yuav zam nej lub txim. Kuv yog tus TSWV uas kav ib puas tsav yam hais li ntawd."},{"bible_id":"1525","chapter_code":"EZK.45","verse_code":"EZK.45.16","label":"16","content":"\u201cTagnrho cov neeg uas nyob hauv lub tebchaws yuav tsum coj  tej khoom fij tuaj rau tus vajntxwv uas kav cov Yixalayees."},{"bible_id":"1525","chapter_code":"EZK.45","verse_code":"EZK.45.17","label":"17","content":"Tus vajntxwv tes haujlwm yog muab tej tsiaj uas tua hlawv fij tagnrho, tej qoobloo thiab muab tej cawv txiv hmab fij ua khoom theej txhoj rau cov Yixalayees thaum ua Kevcai Hli Xiab, hnub Xanpataus thiab lwm yam kevcai. Nws yog tus muab tej tsiaj fij daws txim, fij tej qoobloo, tej tsiaj uas hlawv fij tagnrho thiab tej khoom uas fij ua kev sib raug zoo, kuv thiaj tshem cov Yixalayees tej kev txhaum.\u201d"},{"bible_id":"1525","chapter_code":"EZK.45","verse_code":"EZK.45.18","label":"18","content":"Tus TSWV uas kav ib puas tsav yam hais tias, \u201cLub ib hlis ntuj hnub xiab ib, koj yuav tsum muab ib tug ntsuag nyuj uas tsis muaj ib qho phem li tuaj tua ua khoom fij ntxuav lub Tuamtsev."},{"bible_id":"1525","chapter_code":"EZK.45","verse_code":"EZK.45.19","label":"19","content":"Tus povthawj yuav muab ib co ntshav ntawm tus tsiaj uas tua fij daws txim coj mus pleev rau lub Tuamtsev ob tug ncej qhovrooj, plaub ceg kaum thaj thiab cov ncej roojvag uas mus rau chav sab hauv."},{"bible_id":"1525","chapter_code":"EZK.45","verse_code":"EZK.45.20","label":"20","content":"Lub ib hlis ntuj hnub xiab xya koj ua ib yam nkaus li uas koj ua hnub xiab ib, nyob tsam muaj tej tus yuam kev ua txhaum lossis tsis quavntsej nws tej kev txhaum. Koj thiaj li ntxuav tau lub Tuamtsev kom huv."},{"bible_id":"1525","chapter_code":"EZK.45","verse_code":"EZK.45.21","label":"21","content":"\u201cLub ib hlis ntuj hnub kaum plaub nej yuav tsum pib ua Kevcai Hla Dhau. Xya hnub ntawd nej noj tej ncuav uas tsis xyaw keeb xwb."},{"bible_id":"1525","chapter_code":"EZK.45","verse_code":"EZK.45.22","label":"22","content":"Thawj hnub tus vajntxwv yuav tsum muab ib tug ntsuag nyuj tua fij daws nws thiab cov pejxeem sawvdaws lub txim."},{"bible_id":"1525","chapter_code":"EZK.45","verse_code":"EZK.45.23","label":"23","content":"Xya hnub uas ua kevcai ntawd ib hnub twg tus vajntxwv yuav tsum fij ib tug ntsuag nyuj thiab ib tug laug yaj uas tsis muaj ib qho phem li hlawv tagnrho fij rau tus TSWV. Thiab xya hnub ntawd, ib hnub twg nws muab ib tug laug tshis tua fij daws txim."},{"bible_id":"1525","chapter_code":"EZK.45","verse_code":"EZK.45.24","label":"24","content":"Nws muab ib efas hmoov nplej fij nrog ib tug nyuj, ib efas hmoov nplej fij nrog ib tug yaj thiab ib efas hmoov nplej twg xyaw peb hwj roj txiv ntoo."},{"bible_id":"1525","chapter_code":"EZK.45","verse_code":"EZK.45.25","label":"25","content":"\u201cLub xya hlis ntuj hnub kaum tsib uas pib ua kevcai nyob tsev pheebsuab, tus vajntxwv yuav tsum fij tej tsiaj uas muab hlawv tagnrho, tej tsiaj uas hlawv fij daws txim, tej qoobloo thiab tej roj txiv ntoo ib yam li ua kevcai hla dhau.\u201d"},{"bible_id":"1525","chapter_code":"EZK.46","verse_code":"EZK.46.1","label":"1","content":"Tus TSWV uas kav ib puas tsav yam hais tias, \u201cRau hnub uas ua haujlwm ntawd yuav tsum muab lub roojvag sab hnubtuaj uas mus rau chav sab hauv kaw, tiamsis qhib hnub Xanpataus thiab hnub uas ua kevcai Hli Xiab."},{"bible_id":"1525","chapter_code":"EZK.46","verse_code":"EZK.46.2","label":"2","content":"Tus vajntxwv uas kav lub tebchaws yuav mus ntawm lub tshavpuam sab nraud mus rau ntawm lub roojvag thiab sawv ntawm ib sab tus ncej roojvag thaum uas cov povthawj muab nws tej khoom hlawv fij tagnrho thiab fij tej khoom ua kev sib raug zoo. Nws yuav pehawm tus TSWV nyob qhov ntawd thiab tawm rov los rau sab nraud. Lub roojvag ntawd tsis txhob kaw mus txog thaum tsaus ntuj."},{"bible_id":"1525","chapter_code":"EZK.46","verse_code":"EZK.46.3","label":"3","content":"Txhua hnub Xanpataus thiab txhua lub Kevcai Hli Xiab, cov pejxeem sawvdaws tuaj txhos caug pehawm tus TSWV ntawm lub roojvag."},{"bible_id":"1525","chapter_code":"EZK.46","verse_code":"EZK.46.4","label":"4","content":"Hnub Xanpataus tus vajntxwv yuav tsum coj rau tus menyuam yaj thiab ib tug laug yaj uas tsis muaj ib qho phem li tuaj hlawv fij tagnrho rau tus TSWV."},{"bible_id":"1525","chapter_code":"EZK.46","verse_code":"EZK.46.5","label":"5","content":"Txhua zaus uas fij ib tug laug yaj twg nws muab ib efas hmoov nplej fij nrog thiab fij ib tug menyuam yaj twg nws muab hmoov nplej ntau npaum li cas fij nrog los tau, tiamsis ib efas hmoov nplej twg muab peb fwj roj txiv ntoo xyaw."},{"bible_id":"1525","chapter_code":"EZK.46","verse_code":"EZK.46.6","label":"6","content":"Thaum txog hnub ua Kevcai Hli Xiab, tus vajntxwv muab ib tug ntsuag nyuj, rau tus menyuam yaj thiab ib tug laug yaj uas tsis muaj ib qho phem li tuaj tua fij."},{"bible_id":"1525","chapter_code":"EZK.46","verse_code":"EZK.46.7","label":"7","content":"Txhua zaus uas vajntxwv fij tus ntsuag nyuj thiab tus laug yaj, nws muab ib efas hmoov nplej fij nrog, thiab fij ib tug menyuam yaj twg, nws muab hmoov nplej ntau npaum li cas fij nrog los tau, tiamsis ib efas hmoov nplej twg muab peb hwj roj txiv ntoo xyaw."},{"bible_id":"1525","chapter_code":"EZK.46","verse_code":"EZK.46.8","label":"8","content":"Tus vajntxwv tuaj lub roojvag twg tuaj, ces nws tawm lub roojvag ntawd rov qab xwb."},{"bible_id":"1525","chapter_code":"EZK.46","verse_code":"EZK.46.9","label":"9","content":"\u201cTxhua zaus uas ua kevcai cov pejxeem uas tuaj pehawm tus TSWV, cov uas tuaj ntawm lub roojvag sab qaumteb tuaj, thaum rov qab yuav tsum tawm lub roojvag sab qabteb mus thiab cov uas tuaj lub ntawm roojvag sab qabteb tuaj, thaum rov qab yuav tsum tawm lub roojvag sab qaumteb mus. Tsis pub leejtwg tawm lub roojvag uas nws tuaj rov qab."},{"bible_id":"1525","chapter_code":"EZK.46","verse_code":"EZK.46.10","label":"10","content":"Tus vajntxwv yuav tsum tuaj thaum cov pejxeem tuaj thiab rov qab thaum cov pejxeem rov."},{"bible_id":"1525","chapter_code":"EZK.46","verse_code":"EZK.46.11","label":"11","content":"Hnub ua kevcai thiab ua rooj noj haus raws li teem cia, lawv muab ib efas hmoov nplej fij nrog ib tug ntsuag nyuj lossis tus laug yaj. Cov menyuam yaj, lawv yuav muab hmoov nplej ntau npaum li cas los tau, tiamsis ib efas hmoov nplej twg muab peb hwj roj txiv ntoo xyaw."},{"bible_id":"1525","chapter_code":"EZK.46","verse_code":"EZK.46.12","label":"12","content":"\u201cThaum tus vajntxwv xav fij khoom tshwjxeeb rau tus TSWV, tsis hais tej khoom uas muab hlawv fij tagnrho lossis fij ua kev sib raug zoo, yuav tsum qhib lub roojvag sab hnubtuaj uas mus rau chav sab hauv rau nws mus. Nws muab khoom fij ib yam li nws fij hnub Xanpataus. Thaum nws tawm los lawm yuav tsum kaw lub roojvag.\u201d"},{"bible_id":"1525","chapter_code":"EZK.46","verse_code":"EZK.46.13","label":"13","content":"Tus TSWV hais tias, \u201cTxhua tagkis sawv ntxov yuav tsum muab ib tug menyuam yaj hnubnyoog ib xyoos uas tsis muaj ib qho phem li coj los tua hlawv tagnrho fij rau tus TSWV. Yuav tsum niaj hnub ua li no."},{"bible_id":"1525","chapter_code":"EZK.46","verse_code":"EZK.46.14","label":"14","content":"Txhua tagkis twg yuav tsum muab ib feem rau ntawm ib efas hmoov nplej xyaw ib hwj roj txiv ntoo coj mus fij. Txoj kevcai fij khoom rau tus TSWV no yuav tsum coj mus ibtxhis li."},{"bible_id":"1525","chapter_code":"EZK.46","verse_code":"EZK.46.15","label":"15","content":"Tus menyuam yaj, cov hmoov nplej thiab cov roj txiv ntoo yuav tsum coj mus fij rau tus TSWV txhua tagkis mus ibtxhis li.\u201d"},{"bible_id":"1525","chapter_code":"EZK.46","verse_code":"EZK.46.16","label":"16","content":"Tus TSWV uas kav ib puas tsav yam hais tias, \u201cYog tus vajntxwv uas kav tebchaws faib nws tej liaj tej teb rau nws cov tub ib tug twg, ces thaj av ntawd yuav yog tus tub ntawd thiab nws cov xeebntxwv tug mus li."},{"bible_id":"1525","chapter_code":"EZK.46","verse_code":"EZK.46.17","label":"17","content":"Tiamsis yog vajntxwv muab nws ib thaj av faib rau nws ib tug tubtxib, ces thaum txog xyoo tso  thaj av ntawd yuav thim rov qab rau tus vajntxwv. Thaj av ntawd yeej yog vajntxwv tug, tsuas yog vajntxwv thiab nws cov tub thiaj yog tswv av mus li."},{"bible_id":"1525","chapter_code":"EZK.46","verse_code":"EZK.46.18","label":"18","content":"Vajntxwv tsis txhob txeeb cov pejxeem tej liaj tej teb los ua nws tug. Nws tsuas muab tau tej av uas yog nws tug lawm pub rau nws cov tub xwb; nws tsis txhob quab yuam kuv haivneeg thiab txeeb lawv tej liaj tej teb.\u201d"},{"bible_id":"1525","chapter_code":"EZK.46","verse_code":"EZK.46.19","label":"19","content":"Ces tus txivneej ntawd coj kuv mus rau ntawm lub roojvag uas tig mus rau cov chav uas nyob sab ped uas ze lub roojvag sab qabteb ntawm chav sab hauv. Cov chav dawbhuv no yog cia rau cov povthawj nyob. Nws qhia ib chav ntawm cov chav uas nyob sab hnubpoob rau kuv"},{"bible_id":"1525","chapter_code":"EZK.46","verse_code":"EZK.46.20","label":"20","content":"hais tias, \u201cNtawm no yog chav uas cov povthawj hau cov nqaij uas yuav coj mus fij daws txim lossis fij theej txhoj thiab cub tej ncuav uas coj mus fij; ua li ntawd thiaj tsis coj tej khoom dawbhuv tawm mus rau sab nraum lub tshavpuam uas yuav ua rau tej neeg raug mob.\u201d"},{"bible_id":"1525","chapter_code":"EZK.46","verse_code":"EZK.46.21+EZK.46.22","label":"21-22","content":"Thiab nws coj kuv mus rau ntawm lub tshavpuam sab nraud thiab qhia plaub lub ceg kaum tshavpuam me me  uas qhov ntev muaj plaub caug tshim thiab qhov dav muaj peb caug tshim rau kuv."},{"bible_id":"1525","chapter_code":"EZK.46","verse_code":"EZK.46.23","label":"23","content":"Txhua lub ces kaum tshavpuam luag muab pobzeb txhim ua ntsa thoob plaws thiab ua qhovcub npuab cov phabntsa."},{"bible_id":"1525","chapter_code":"EZK.46","verse_code":"EZK.46.24","label":"24","content":"Tus txivneej ntawd hais rau kuv hais tias, \u201cCov qhovcub no yog cov uas cov neeg ua haujlwm hauv lub Tuamtsev hau tej nqaij uas cov neeg coj tuaj fij.\u201d"},{"bible_id":"1525","chapter_code":"EZK.47","verse_code":"EZK.47.1","label":"1","content":"Tus txivneej ntawd coj kuv rov los rau ntawm lub qhovrooj Tuamtsev. Muaj ib tug dej txhawv hauv qab lub qhovrooj ntws mus rau sab hnubtuaj (rau qhov lub Tuamtsev tig rau sab hnubtuaj). Tus dej ntawd ntws hauv qab lub Tuamtsev sab nrad mus hla lub thaj ces kaum sab qabteb."},{"bible_id":"1525","chapter_code":"EZK.47","verse_code":"EZK.47.2","label":"2","content":"Tus txivneej ntawd coj kuv ntawm lub Tuamtsev mus rau pem lub roojvag sab qaumteb thiab ncig mus rau ntawm lub roojvag uas tig rau sab hnubtuaj, ces tug dej ntawd ntws tawm ntawm lub roojvag sab qabteb."},{"bible_id":"1525","chapter_code":"EZK.47","verse_code":"EZK.47.3","label":"3","content":"Tus txivneej ntawd muab nws tus pas los ntsuas ntawm lub qhov uas dej txhawv mus rau sab hnubtuaj muaj ib txhiab tshim, thiab nws coj kuv nqis rau hauv dej; dej tob txij kuv pobtaws xwb."},{"bible_id":"1525","chapter_code":"EZK.47","verse_code":"EZK.47.4","label":"4","content":"Nws ntsuas mus ntxiv ib txhiab tshim, dej tob txij kuv hauvcaug. Nws rov ntsuas mus ntxiv ib txhiab tshim, dej tob txij kuv duav lawm."},{"bible_id":"1525","chapter_code":"EZK.47","verse_code":"EZK.47.5","label":"5","content":"Nws tseem rov ntsuas dua ib txhiab tshim ntxiv, dej tob heev ua rau kuv kwm tsis dhau lawm. Dej tob heev mus tsis tau li, yuav tau ua luam dej thiaj mus dhau xwb."},{"bible_id":"1525","chapter_code":"EZK.47","verse_code":"EZK.47.6","label":"6","content":"Nws hais rau kuv hais tias, \u201cTub noobneej, koj sau tej no cia.\u201d Ces tus txivneej ntawd txawm coj kuv rov mus rau tim ntug dej;"},{"bible_id":"1525","chapter_code":"EZK.47","verse_code":"EZK.47.7","label":"7","content":"thaum uas kuv mus txog rau tid, kuv pom muaj ntoo ntau ntau nyob raws ob sab ntug dej."},{"bible_id":"1525","chapter_code":"EZK.47","verse_code":"EZK.47.8","label":"8","content":"Nws hais rau kuv hais tias, \u201cTus dej no ntws phua plhawv lub tebchaws mus rau sab hnubtuaj, mus tshuam lub hav Yauladees thiab ntws mus rau Hiavtxwv Tuag lawm. Thaum tus dej no ntws mus txog nram Hiavtxwv Tuag, cov dej no yuav hloov cov dej daw ntsev hauv hiavtxwv kom tsuag."},{"bible_id":"1525","chapter_code":"EZK.47","verse_code":"EZK.47.9","label":"9","content":"Tus dej no ntws mus txog qhov twg, yuav muaj txhua yam tsiaj thiab muaj ntses coob nyob hauv. Tus dej no yuav ua rau Hiavtxwv Tuag tsuag, thiab tus dej no ntws mus txog qhov twg txhua tsav yam yuav muaj sia."},{"bible_id":"1525","chapter_code":"EZK.47","verse_code":"EZK.47.10","label":"10","content":"Cov neeg nrhiav ntses yuav tuaj ziab lawv tej vas ntawm ntug hiavtxwv, txij ntua ntawm lub Qhovdej Enkedis mus txog rau ntawm lub Qhovdej Enekalayees. Lub pasdej ntawd yuav muaj ntau yam ntses nyob hauv ib yam li Hiavtxwv Meditelanes."},{"bible_id":"1525","chapter_code":"EZK.47","verse_code":"EZK.47.11","label":"11","content":"Tiamsis tej pasdej thiab tej hav iav uas nyob raws ntug hiavtxwv yuav tsis tsuag. Tej dej ntawd yuav daw ntsev li qub."},{"bible_id":"1525","chapter_code":"EZK.47","verse_code":"EZK.47.12","label":"12","content":"Muaj txhua yam ntoo uas txi txiv noj tau tuaj raws ob sab ntug dej. Cov ntoo ntawd tej nplooj tsis ntsws, tsis qhuav thiab txi txiv txhua lub hli, rau qhov muaj tus dej uas txhawv hauv lub Tuamtsev los yug cov ntoo ntawd. Cov ntoo ntawd tej txiv cia noj thiab tej nplooj cia ua tshuaj.\u201d"},{"bible_id":"1525","chapter_code":"EZK.47","verse_code":"EZK.47.13","label":"13","content":"Tus TSWV uas kav ib puas tsav yam hais tias, \u201cNtawm no yog tej ciamteb hauv lub tebchaws uas muab faib rau kaum ob xeem Yixalayees, thiab xeem Yauxej tau ob npaug."},{"bible_id":"1525","chapter_code":"EZK.47","verse_code":"EZK.47.14","label":"14","content":"Kuv tau coglus tseg rau nej cov yawgkoob lawm hais tias kuv yuav muab lub tebchaws no rau lawv ua lawv tug mus li; nimno nej cia li muab faib kom sawvdaws tau sib npaug zos."},{"bible_id":"1525","chapter_code":"EZK.47","verse_code":"EZK.47.15","label":"15","content":"\u201cTus ciam sab qaumteb txij ntua ntawm ntug Hiavtxwv Meditelanes mus rau ntawm lub nroog Heloos, mus rau lub Dawm Hamas thiab mus rau lub nroog Xedas,"},{"bible_id":"1525","chapter_code":"EZK.47","verse_code":"EZK.47.16","label":"16","content":"mus rau ntawm lub nroog Npeluthas thiab Xinpelais (ob lub nroog no nyob ntu nruab ntawm lub nroog Damaxes thiab lub nroog Hamas), thiab mus rau ntawm lub nroog Tekoos uas nyob npuab tus ciamteb ntawm cheebtsam Haulas."},{"bible_id":"1525","chapter_code":"EZK.47","verse_code":"EZK.47.17","label":"17","content":"Tus ciam sab qaumteb, txij ntua ntawm ntug Hiavtxwv Meditelanes mus rau ntawm lub Nroog Enoos, mus hla ntawm lub nroog Damaxes thiab lub nroog Hamas tus ciamteb mus rau sab qaumteb lawm."},{"bible_id":"1525","chapter_code":"EZK.47","verse_code":"EZK.47.18","label":"18","content":"\u201cTus ciam sab hnubtuaj, txij ntua ntawm lub nroog Damaxes thiab lub nroog Haulas ntu nruab nrab uas yog tus Dej Yauladees ua ciam rau tebchaws Yixalayees nyob sab hnubpoob thiab cheebtsam Nkile-as nyob sab hnubtuaj, mus ti nkaus rau ntawm lub nroog Tamaj  uas nyob ntawm ntug dej Hiavtxwv Tuag."},{"bible_id":"1525","chapter_code":"EZK.47","verse_code":"EZK.47.19","label":"19","content":"\u201cTus ciam sab qabteb, txij ntua ntawm lub nroog Tamaj mus rau ntawm cov pasdej Kades Melinpas nce rau sab qaumteb hnubpoob raws cov Iziv tus ciamteb mus rau ntawm Hiavtxwv Meditelanes lawm."},{"bible_id":"1525","chapter_code":"EZK.47","verse_code":"EZK.47.20","label":"20","content":"\u201cTus ciam sab hnubpoob yog raws ntug Hiavtxwv Meditelanes nce mus rau ntawm Hamas sab hnubpoob."},{"bible_id":"1525","chapter_code":"EZK.47","verse_code":"EZK.47.21","label":"21","content":"\u201cCia li muab lub tebchaws no faib rau nej kaum ob xeem Yixalayees;"},{"bible_id":"1525","chapter_code":"EZK.47","verse_code":"EZK.47.22","label":"22","content":"lub tebchaws no yuav ua nej tug mus li. Cov neeg txawv tebchaws uas nrog nej nyob thiab lawv tej tubki uas yug hauv nej lub tebchaws muaj feem tau av los ua lawv tug thaum nej faib av. Nej yuav tsum ua zoo rau lawv ib yam li nej ua rau nej cov kwvtij Yixalayees, lawv muaj cai nrog nej cov Yixalayees txhua xeem rho ntawv faib av."},{"bible_id":"1525","chapter_code":"EZK.47","verse_code":"EZK.47.23","label":"23","content":"Txhua tus neeg txawv tebchaws muaj feem nrog xeem uas lawv nrog nyob ntawd tau av los ua lawv tug. Kuv yog tus TSWV uas kav ib puas tsav yam tau hais li ntawd.\u201d"},{"bible_id":"1525","chapter_code":"EZK.48","verse_code":"EZK.48.1+EZK.48.2+EZK.48.3+EZK.48.4+EZK.48.5+EZK.48.6+EZK.48.7","label":"1-7","content":"Lawv lub tebchaws tus ciam sab qaumteb, txij ntua ntawm ntug Hiavtxwv Meditelanes mus rau ntawm lub nroog Heloos, mus rau ntawm lub Dawm Hamas, mus rau ntawm lub nroog Enoos, mus rau ntu nruab nrab ntawm lub nroog Damaxes thiab Hamas. Txhua xeem puavleej tau av txij ntua ntawm tus ciamteb sab hnubtuaj mus txog tus ciamteb sab hnubpoob ntawm Hiavtxwv Meditelanes,  thiab qaumteb mus ti nkaus qabteb raws li cov npe xeem no: Xeem Aseles Xeem Nathalis Xeem Manaxes Xeem Efalayees Xeem Lunpees Xeem Yudas"},{"bible_id":"1525","chapter_code":"EZK.48","verse_code":"EZK.48.8","label":"8","content":"Tshwj ib thaj av npuab xeem Yudas thaj, thaj av ntawd qhov dav thiab qhov ntev sib npaug zos, qaumteb rau qabteb muaj nees nkaum tsib txhiab tshim thiab hnubtuaj rau hnubpoob muaj nees nkaum tsib txhiab tshim ib yam nkaus li tej feem uas muab rau kaum ob xeem ntawd. Yuav ua lub Tuamtsev rau hauv thaj av ntawd."},{"bible_id":"1525","chapter_code":"EZK.48","verse_code":"EZK.48.9","label":"9","content":"Thaj av uas tshwj tseg rau tus TSWV, qhov ntev muaj nees nkaum tsib txhiab tshim thiab qhov dav muaj nees nkaum txhiab tshim."},{"bible_id":"1525","chapter_code":"EZK.48","verse_code":"EZK.48.10","label":"10","content":"Cov povthawj tau ib feem ntawm thaj av dawbhuv no los ua lawv tug. Qhov ntev sab hnubtuaj rau sab hnubpoob muaj nees nkaus tsib txhiab tshim thiab qhov dav qaumteb rau qabteb muaj kaum txhiab tshim. Tus TSWV lub Tuamtsev nyob rau hauv plawv thaj av no."},{"bible_id":"1525","chapter_code":"EZK.48","verse_code":"EZK.48.11","label":"11","content":"Thaj av dawbhuv no yog tseg rau cov povthawj uas yog Xadaus cajces. Lawv muab siab npuab kuv, tsis tso kuv tseg thiab tsis koom nrog cov Yixalayees ua txhaum ib yam li cov Levis uas tau mus ua txhaum lawm."},{"bible_id":"1525","chapter_code":"EZK.48","verse_code":"EZK.48.12","label":"12","content":"Yog li ntawd, lawv thiaj tau ib feem ntawm thaj av uas tshwj tseg nyob npuab ntawm cov Levis li, thaj av ntawd yog thaj uas dawbhuv kawg nkaus."},{"bible_id":"1525","chapter_code":"EZK.48","verse_code":"EZK.48.13","label":"13","content":"Cov Levis tau ib feem ntawm thaj av uas tshwj tseg nyob sab qabteb npuab cov povthawj li. Thaj av ntawd hnubtuaj rau hnubpoob qhov ntev muaj nees nkaum tsib txhiab tshim, thiab qaumteb rau qabteb muaj nees nkaum txhiab tshim."},{"bible_id":"1525","chapter_code":"EZK.48","verse_code":"EZK.48.14","label":"14","content":"Thaj av uas muab fij rau tus TSWV yog thaj uas zoo tshaj plaws hauv lub tebchaws; tsis pub muab muag, muab pauv lossis muab hloov rau leejtwg li. Thaj av ntawd dawbhuv thiab yog tus TSWV tug."},{"bible_id":"1525","chapter_code":"EZK.48","verse_code":"EZK.48.15","label":"15","content":"Thaj av seem sab nraud uas npuab thaj dawbhuv qhov ntev muaj nees nkaum tsib txhiab tshim thiab qhov dav muaj tsib txhiab tshim, yog tseg rau cov pejxeem ua vaj ua tsev nyob rau hauv plawv thiab tseg sab nraud ua tshav tsiaj."},{"bible_id":"1525","chapter_code":"EZK.48","verse_code":"EZK.48.16","label":"16","content":"Thaj av uas lawv ua vaj ua tsev nyob ntawd, dav thiab ntev xwmfab xwmmeem, ib phab twg muaj plaub txhiab tsib puas tshim."},{"bible_id":"1525","chapter_code":"EZK.48","verse_code":"EZK.48.17","label":"17","content":"Lub nroog ntawd tseg av seem puagncig sab nraud cia ua tshav tsiaj, ib phab twg dav ob puas tsib caug tshim thiab ntev ob puas tsib caug tsim."},{"bible_id":"1525","chapter_code":"EZK.48","verse_code":"EZK.48.18","label":"18","content":"Thaj av seem uas nyob npuab ntawm thaj av dawbhuv, sab hnubtuaj muaj kaum txhiab tshim thiab sab hnubpoob muaj kaum txhiab tshim. Thaj av ntawd cia cog qoobloo rau cov neeg uas ua haujlwm hauv lub nroog noj."},{"bible_id":"1525","chapter_code":"EZK.48","verse_code":"EZK.48.19","label":"19","content":"Cov Yixalayees txhua xeem uas nyob hauv lub nroog mus ua cov teb ntawd."},{"bible_id":"1525","chapter_code":"EZK.48","verse_code":"EZK.48.20","label":"20","content":"Thaj av uas tshwj tseg ntawd, dav thiab ntev xwmfab xwmmeem, ib phab twg muaj nees nkaum tsib txhiab tshim uas yog xam thaj av uas ua lub nroog nrog."},{"bible_id":"1525","chapter_code":"EZK.48","verse_code":"EZK.48.21+EZK.48.22","label":"21-22","content":"Thaj av uas ua lub Tuamtsev, thaj av uas cov povthawj nyob, thaj av uas cov Levis nyob, thaj av uas ua lub nroog thiab thaj av uas tseg cia ua teb, sab hnub tuaj lossis sab hnubpoob puavleej yog tus vajntxwv uas kav lub tebchaws tug. Thaj av ntawd sab hnubtuaj mus ti nkaus rau tus ciam tebchaws sab hnubtuaj, thiab sab hnubpoob dhau mus ti nkaus rau Hiavtxwv Meditelanes, sab qaumteb txij ntua ntawm xeem Npeenyamees tus ciamteb los, sab qabteb txij ntua ntawm xeem Yudas tus ciamteb los."},{"bible_id":"1525","chapter_code":"EZK.48","verse_code":"EZK.48.23+EZK.48.24+EZK.48.25+EZK.48.26+EZK.48.27","label":"23-27","content":"Feem av uas nyob rau sab qabteb, yog muab faib rau cov xeem uas tsis tau muaj av; tus ciam txij ntua ntawm tus ciam tebchaws sab hnubtuaj mus ti nkaus rau Hiavtxwv Meditelanes; pib faib qaumteb mus rau qabteb rau cov xeem no: Xeem Xime-oos Xeem Ixakhas Xeem Xenpuloos Xeem Khas"},{"bible_id":"1525","chapter_code":"EZK.48","verse_code":"EZK.48.28","label":"28","content":"Thaj av nyob sab qabteb uas muab tu rau xeem Khas, tus ciam txij ntua ntawm Tamaj mus rau sab qabteb hnubpoob mus txog rau cov pasdej Kades, thiab sab qaumteb hnubpoob, txij ntua ntawm cov Iziv tus ciamteb mus rau Hiavtxwv Meditelanes."},{"bible_id":"1525","chapter_code":"EZK.48","verse_code":"EZK.48.29","label":"29","content":"Tus TSWV uas kav ib puas tsav yam hais tias, \u201cNtawm no yog hais txog qhov uas muab lub tebchaws faib rau cov xeem Yixalayees ua lawv tug.\u201d"},{"bible_id":"1525","chapter_code":"EZK.48","verse_code":"EZK.48.30+EZK.48.31+EZK.48.32+EZK.48.33+EZK.48.34","label":"30-34","content":"Muaj kaum ob lub roojvag uas mus rau hauv lub nroog Yeluxalees. Ib sab ntsa yeej twg ntev plaub txhiab tsib puas tshim thiab muaj peb lub roojvag, ib lub roojvag twg yog ib xeem npe. Cov roojvag sab qaumteb tis npe raws li xeem Lunpees, xeem Yudas thiab xeem Levis; cov roojvag sab hnubtuaj tis npe raws li xeem Yauxej, xeem Npeenyamees thiab xeem Das; cov roojvag sab qabteb tis npe raws li xeem Xime-oos, xeem Ixakhas thiab xeem Xenpuloos; thiab cov roojvag sab hnubpoob tis npe raws li xeem Khas, xeem Aseles thiab xeem Nathalis."},{"bible_id":"1525","chapter_code":"EZK.48","verse_code":"EZK.48.35","label":"35","content":"Tus ntsa yeej puagncig lub nroog muaj kaum yim txhiab tshim. Txij no mus lub nroog yuav muaj npe hu ua \u201cTus TSWV Nyob Ntawm No!\u201d"}]