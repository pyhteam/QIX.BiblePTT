[{"bible_id":"1525","chapter_code":"ISA.1","verse_code":"ISA.1.1","label":"1","content":"Zaj yogtoog uas Vajtswv qhia rau Amauxes tus tub Yaxayas kom nws pom txog cov Yudas thiab lub nroog Yeluxalees thaum lub sijhawm uas Uxiyas, Yauthas, Ahas thiab Hexekiyas lawv ua vajntxwv kav tebchaws Yudas."},{"bible_id":"1525","chapter_code":"ISA.1","verse_code":"ISA.1.2","label":"2","content":"Tus TSWV hais tias, \u201cLub ntuj thiab lub ntiajteb, cia li mloog tej lus uas kuv hais! Tej menyuam uas kuv yug thiab tu hlob tau ntxeev siab rau kuv."},{"bible_id":"1525","chapter_code":"ISA.1","verse_code":"ISA.1.3","label":"3","content":"Nyuj paub hais tias leejtwg yog nyuj tus tswv, thiab neesluav paub hais tias lub dab zaub uas tus tswv pub rau neesluav noj nyob qhov twg. Tiamsis cov Yixalayees tsis paub lawv tus tswv, kuv haivneeg tsis totaub hlo li.\u201d"},{"bible_id":"1525","chapter_code":"ISA.1","verse_code":"ISA.1.4","label":"4","content":"Haivneeg uas ua txhaum, nej yog cov uas muaj kev txhaum loj, cov noob uas ua phem ua qias, cov menyuam uas ua kev puastsuaj! Nej tau tso tus TSWV tseg lawm; nej tuam mom cov Yixalayees tus Vajtswv uas dawbhuv thiab tig nraubqaum rau nws."},{"bible_id":"1525","chapter_code":"ISA.1","verse_code":"ISA.1.5","label":"5","content":"Vim li cas nej yuav tsim kev nyuaj siab ntxiv thiab ntxeev siab tsis tseg li? Nej puas xav kom kuv rau txim rau nej ntxiv? Nej tej taubhau twb ua kiav txhab thoob plaws, thiab nej tej siab tej ntsws twb mob ncus nco lawm."},{"bible_id":"1525","chapter_code":"ISA.1","verse_code":"ISA.1.6","label":"6","content":"Txij ntua hauv kotaw mus nto plaws saum taubhau thoob plaws nej lub cev twb tsis muaj ib qho zoo li; tsuas pom o doog thiab ua qhov txhab xwb. Nej twb tsis qhwv nej tej qhov txhab, tsis tu kom zoo thiab tsis muab tshuaj rau li."},{"bible_id":"1525","chapter_code":"ISA.1","verse_code":"ISA.1.7","label":"7","content":"Nej lub tebchaws nyob qhuav qhawv tseg, nej tej nroog kub hnyiab tas tshuav txha av lawm xwb. Lwm haivneeg tuaj txeeb nej lub tebchaws kav tabmeeg nej thiab muab txhua yam uas nej muaj ua puastsuaj tas."},{"bible_id":"1525","chapter_code":"ISA.1","verse_code":"ISA.1.8","label":"8","content":"Tus TSWV twb muab Xi-oos tus ntxhais tso povtseg zoo li lub tsev pheebsuab uas nyob hauv lub vaj txiv hmab lossis zoo li lub tsev uas nyob hauv daim teb dib lossis zoo li lub nroog uas luag vij lawm."},{"bible_id":"1525","chapter_code":"ISA.1","verse_code":"ISA.1.9","label":"9","content":"Yog hais tias tus TSWV uas muaj hwjchim loj tsis pab kom peb qee leej dim, peb yuav zoo ib yam li lub nroog Xaudoos thiab lub nroog Kaumaulas ntag."},{"bible_id":"1525","chapter_code":"ISA.1","verse_code":"ISA.1.10","label":"10","content":"Cov neeg uas kav lub nroog Xaudoos, nej cia li mloog tus TSWV tej lus! Cov neeg uas nyob hauv lub nroog Kaumaulas, nej cia li tig pobntseg mloog peb tus Vajtswv tej lus qhia."},{"bible_id":"1525","chapter_code":"ISA.1","verse_code":"ISA.1.11","label":"11","content":"Tus TSWV nug hais tias, \u201cTej khoom uas nej coj tuaj fij ntau heev rau kuv ntawd puas tseemceeb rau kuv? Tej yaj thiab tej roj tsiaj uas nej muab tuaj hlawv fij rau kuv, dhuav kuv heev lawm; kuv yeej tsis txaus siab yuav tej tshav yaj, ntshav nyuj thiab ntshav tshis ntawd li."},{"bible_id":"1525","chapter_code":"ISA.1","verse_code":"ISA.1.12","label":"12","content":"Leejtwg kom nej nqa tej no tuaj rau kuv thaum nej tuaj pehawm kuv? Leejtwg kom nej ua tej no thiab ncig mus ncig los ntawm kuv lub Tuamtsev?"},{"bible_id":"1525","chapter_code":"ISA.1","verse_code":"ISA.1.13","label":"13","content":"Tseg tsis txhob nqa nej tej khoom fij uas tsis muaj nqis tuaj lawm! Kuv dhuav nej tej pa hmoov tshuaj tsw qab uas nej hlawv ntawd kawg li. Kuv tiv tsis taus nej tej rooj noj rooj haus uas nej ua thaum Hli Xiab, tej Hnub Xanpataus, thiab thaum nej tuaj txoos ua ke ua kevcai; nej ua txhaum vim nej ua tsis ncaj."},{"bible_id":"1525","chapter_code":"ISA.1","verse_code":"ISA.1.14","label":"14","content":"Kuv ntxub qhov uas nej ua rooj noj rooj haus thaum Hli Xiab, thiab tej Hnub Xanpataus. Tej ntawd yog lub nra uas kuv dhuav ris heev lawm."},{"bible_id":"1525","chapter_code":"ISA.1","verse_code":"ISA.1.15","label":"15","content":"\u201cThaum nej tsa tes thov kuv, kuv yuav tsis ntsia nej, txawm yog nej yuav thov ntev npaum li cas los kuv yuav tsis mloog, rau qhov nej tej tes tua neeg."},{"bible_id":"1525","chapter_code":"ISA.1","verse_code":"ISA.1.16","label":"16","content":"Ntxuav kom nej huv; tso plhuav tej kev phem kev qias uas kuv pom nej ua no tseg. Tso plhuav kev phem kev qias tseg"},{"bible_id":"1525","chapter_code":"ISA.1","verse_code":"ISA.1.17","label":"17","content":"thiab xyaum ua neeg zoo nrhiav kev ncaj ncees, pab tej neeg uas raug tsimtxom, ua ncaj rau cov menyuam ntsuag thiab pab cov pojntsuam.\u201d"},{"bible_id":"1525","chapter_code":"ISA.1","verse_code":"ISA.1.18","label":"18","content":"Tus TSWV hais tias, \u201cPeb cia li los sib hais txog zaj no. Txawm yog nej tej kev txhaum yuav liab cuag ntshav los kuv yuav ua kom dawb paug li daus,  txawm yog nej tej kev txhaum dub doog los kuv yuav ua kom dawb paug li tej plaub yaj."},{"bible_id":"1525","chapter_code":"ISA.1","verse_code":"ISA.1.19","label":"19","content":"Yog nej mloog kuv lus, nej yuav tau noj txhua yam zoo uas cog hauv lub tebchaws no;"},{"bible_id":"1525","chapter_code":"ISA.1","verse_code":"ISA.1.20","label":"20","content":"tiamsis yog nej tsis mloog kuv lus, nej ua neeg siab tawv thiab ntxeev siab, nej yuav raug kev ploj kev tuag. Kuv yog tus TSWV uas hais tej lus no ntag.\u201d"},{"bible_id":"1525","chapter_code":"ISA.1","verse_code":"ISA.1.21","label":"21","content":"Lub nroog uas muaj kev ncaj ncees, nimno dhau mus ua niamntiav; thaum ub muaj neeg ncaj ncees nyob puv nkaus hauv, tiamsis nimno tshuav neeg tua neeg nyob lawm xwb."},{"bible_id":"1525","chapter_code":"ISA.1","verse_code":"ISA.1.22","label":"22","content":"Lub nroog Yeluxalees, yav nram ntej koj zoo ib yam li cov tseem nyiaj, tiamsis nimno koj twb tsis muaj nqis li lawm. Yav nram ntej koj zoo ib yam li tej cawv txiv hmab uas qab heev, tiamsis nimno koj zoo ib yam li cov cawv uas tov dej lawm xwb."},{"bible_id":"1525","chapter_code":"ISA.1","verse_code":"ISA.1.23","label":"23","content":"Koj cov nomtswv tau ntxeev siab thiab thooj siab koom ntsws nrog cov neeg tubsab; lawv txaus siab rau tej nyiaj uas luag coj tuaj xiab thiab tej khoom pub. Lawv tsis pab txheem cov menyuam ntsuag hauv tsev tu plaub thiab tsis mloog cov pojntsuam tej lus peev."},{"bible_id":"1525","chapter_code":"ISA.1","verse_code":"ISA.1.24","label":"24","content":"Yog li ntawd, nej cia li mloog tus TSWV uas muaj hwjchim loj kawg nkaus uas yog cov Yixalayees tus Vajtswv uas muaj zog loj zog chav tej lus uas hais tias, \u201cKuv yuav ua pauj rau nej cov uas ua yeebncuab rau kuv kom nej thiaj yuav tsis ua rau kuv ntxoov siab ib zaug ntxiv lawm."},{"bible_id":"1525","chapter_code":"ISA.1","verse_code":"ISA.1.25","label":"25","content":"Kuv yuav tawmtsam koj, kuv yuav muab koj tej teev dub ntxuav kom dawb thiab yuav so koj qhov ceb kom huv."},{"bible_id":"1525","chapter_code":"ISA.1","verse_code":"ISA.1.26","label":"26","content":"Kuv yuav pub kom muaj cov thawjcoj thiab cov tuavxam ib yam li thaum ub koj muaj lawm. Ces luag thiaj yuav hu koj ua lub nroog uas zoo thiab ncaj ncees.\u201d"},{"bible_id":"1525","chapter_code":"ISA.1","verse_code":"ISA.1.27","label":"27","content":"Vim Vajtswv yog tus ncaj ncees, nws thiaj cawm lub nroog Yeluxalees thiab txhua tus uas tso kev txhaum tseg lawm kom dim."},{"bible_id":"1525","chapter_code":"ISA.1","verse_code":"ISA.1.28","label":"28","content":"Tiamsis cov neeg uas ntxeev siab rau Vajtswv thiab cov neeg ua txhaum, nws yuav muab tsuj kom puastsuaj; txhua tus uas tso nws tseg lawm, nws yuav muab tua huv tibsi."},{"bible_id":"1525","chapter_code":"ISA.1","verse_code":"ISA.1.29","label":"29","content":"Koj yuav raug txajmuag vim koj txaus siab rau tej ntoo qhib ntawd; koj yuav poob ntsejmuag vim tej vaj tseemceeb  uas koj tau xaiv."},{"bible_id":"1525","chapter_code":"ISA.1","verse_code":"ISA.1.30","label":"30","content":"Koj yuav qhuav ntsws ntsee ib yam li tus ntoo qhib uas twb tuag lawm, thiab ib yam li lub vaj uas tsis muaj neeg ywg dej."},{"bible_id":"1525","chapter_code":"ISA.1","verse_code":"ISA.1.31","label":"31","content":"Vim lawv tej kev ua phem ua qias, cov neeg muaj zog yuav raug kev puastsuaj ib yam li hluavtaws kub tej quavnyab thiab tsis muaj leejtwg tua tau li."},{"bible_id":"1525","chapter_code":"ISA.2","verse_code":"ISA.2.1","label":"1","content":"Tej lus uas Vajtswv qhia rau Amauxes tus tub Yaxayas kom hais rau cov Yudas thiab lub nroog Yeluxalees:"},{"bible_id":"1525","chapter_code":"ISA.2","verse_code":"ISA.2.2","label":"2","content":"Yav tom ntej no lub roob uas lub Tuamtsev nyob rau saud yuav siab dua tej hau roob txhua lub huv tibsi; ntau haivneeg yuav sau nthwv tuaj rau saum lub roob ntawd."},{"bible_id":"1525","chapter_code":"ISA.2","verse_code":"ISA.2.3","label":"3","content":"Ntau haivneeg yuav tuaj thiab hais tias, \u201cPeb cia li mus saum tus TSWV lub roob, mus kom txog saum cov Yixalayees tus Vajtswv lub Tuamtsev. Nws yuav qhia peb tej uas nws xav kom peb ua; peb yuav taug txojkev uas nws xaiv rau peb taug. Vajtswv tej lus qhuab qhia tawm hauv lub nroog Yeluxalees tuaj; thiab nws hais lus hauv Xi-oos tuaj rau nws haivneeg.\u201d"},{"bible_id":"1525","chapter_code":"ISA.2","verse_code":"ISA.2.4","label":"4","content":"Nws yuav ua tus txiav txim rau txhua haivneeg, lawv yuav muab lawv tej ntaj thiab riam los ntaus ua khais thiab muab tej hmuv ntaus ua liag. Ntau haivneeg yuav tsis ua tsov ua rog thiab yuav tsis muaj leejtwg npaj cuabyeej sib nkaug sib tua ntxiv li lawm."},{"bible_id":"1525","chapter_code":"ISA.2","verse_code":"ISA.2.5","label":"5","content":"Yakhauj cov xeebntxwv, nimno peb cia li taug txojkev kaj nrig uas tus TSWV twb pub rau peb lawm."},{"bible_id":"1525","chapter_code":"ISA.2","verse_code":"ISA.2.6","label":"6","content":"Vajtswv, koj tau muab koj haivneeg uas yog Yakhauj cov xeebntxwv tso povtseg lawm! Rau qhov lawv lub tebchaws puv nkaus cov neeg ua khawvkoob uas tuaj sab hnubtuaj tuaj thiab tuaj hauv tebchaws Filitees tuaj. Lawv xyaum ua raws li cov neeg txawv tebchaws ua."},{"bible_id":"1525","chapter_code":"ISA.2","verse_code":"ISA.2.7","label":"7","content":"Lawv lub tebchaws muaj nyiaj muaj kub nplua mias, thiab lawv tej nyiaj txiag yeej tsis paub tas ib zaug li. Lawv lub tebchaws los muaj nees nyob puv nkaus hauv, thiab lawv ua tsheb nees tsis paub tso tseg li."},{"bible_id":"1525","chapter_code":"ISA.2","verse_code":"ISA.2.8","label":"8","content":"Mlom nyob puv nkaus hauv lawv lub tebchaws, thiab lawv pe tej uas lawv txhais tes puab."},{"bible_id":"1525","chapter_code":"ISA.2","verse_code":"ISA.2.9","label":"9","content":"Lawv txhua tus yuav raug txo hwjchim thiab poob ntsejmuag. Tus TSWV, thov tsis txhob zam txim rau lawv hlo li!"},{"bible_id":"1525","chapter_code":"ISA.2","verse_code":"ISA.2.10","label":"10","content":"Lawv yuav khiav mus nkaum hauv tej qhov tsua saum tej roob tsuas lossis khawb qhov nkaum kom dim tus TSWV txojkev chim, thiab khiav nkaum nws lub hwjchim thiab lub tshwjchim uas ci ntsa iab!"},{"bible_id":"1525","chapter_code":"ISA.2","verse_code":"ISA.2.11","label":"11","content":"Hnub ntawd cov neeg khavtheeb yuav raug txo hwjchim, thiab thaum ntawd cov neeg siab phem yuav raug kev puastsuaj. Ces Vajtswv tib leeg xwb thiaj yog tus zoo tshaj plaws."},{"bible_id":"1525","chapter_code":"ISA.2","verse_code":"ISA.2.12","label":"12","content":"Hnub ntawd tus TSWV uas muaj hwjchim loj kawg nkaus yuav muab txhua tus uas muaj hwjchim, txhua tus uas khavtheeb, thiab cov neeg uas xav ua tus loj txo hwjchim kom tas."},{"bible_id":"1525","chapter_code":"ISA.2","verse_code":"ISA.2.13","label":"13","content":"Nws yuav ua kom cov ntoo ciab pem roob Lenpanoos, thiab tagnrho cov ntoo qhib hauv tebchaws Npasas puastsuaj tas huv tibsi."},{"bible_id":"1525","chapter_code":"ISA.2","verse_code":"ISA.2.14","label":"14","content":"Nws yuav rhuav tshem tej roob siab thiab tej hauv roob kom puastsuaj,"},{"bible_id":"1525","chapter_code":"ISA.2","verse_code":"ISA.2.15","label":"15","content":"rhuav txhua lub chaw tsomfaj, thiab tej ntsa yeej uas txhim zeb khov kho;"},{"bible_id":"1525","chapter_code":"ISA.2","verse_code":"ISA.2.16","label":"16","content":"rhuav cov Xapees tej nkoj thiab tej nkoj uas zoo nkauj kom tawg tas."},{"bible_id":"1525","chapter_code":"ISA.2","verse_code":"ISA.2.17","label":"17","content":"Cov neeg khavtheeb yuav raug txo kom qis thiab muab cov neeg nruj tsiv ua kom puastsuaj. Hnub ntawd tus TSWV tib leeg yog tus yuav tau ntsejmuag."},{"bible_id":"1525","chapter_code":"ISA.2","verse_code":"ISA.2.18","label":"18","content":"Thiab tej mlom yuav ploj mus tas huv tibsi."},{"bible_id":"1525","chapter_code":"ISA.2","verse_code":"ISA.2.19","label":"19","content":"Tej neeg sawvdaws yuav khiav mus nkaum tas rau hauv tej qhov tsua saum tej roob tsuas lossis khawb qhov nkaum kom dim tus TSWV txojkev chim thiab khiav nkaum nws lub hwjchim thiab lub tshwjchim uas ci ntsa iab, thaum nws nqis los co lub ntiajteb no."},{"bible_id":"1525","chapter_code":"ISA.2","verse_code":"ISA.2.20","label":"20","content":"Hnub ntawd lawv yuav muab tej nyiaj, tej kub, thiab tej mlom uas lawv puab coj mus povtseg kom tas huv tibsi, thiab tso tseg rau nas tsuag thiab puav los ua zes rau."},{"bible_id":"1525","chapter_code":"ISA.2","verse_code":"ISA.2.21","label":"21","content":"Thaum Vajtswv nqis los co lub ntiajteb, tej neeg sawvdaws yuav khiav mus nkaum hauv tej qhov av thiab qhov tsua saum tej roob tsuas kom thiaj khiav dim nws txojkev chim, nws lub hwjchim thiab lub tshwjchim uas ci ntsa iab."},{"bible_id":"1525","chapter_code":"ISA.2","verse_code":"ISA.2.22","label":"22","content":"Tsis txhob tso siab rau cov neeg uas txawj tuag. Lawv muaj nqis npaum li cas?"},{"bible_id":"1525","chapter_code":"ISA.3","verse_code":"ISA.3.1","label":"1","content":"Tus TSWV uas yog Vajtswv tus muaj hwjchim loj kawg nkaus, muab txhua yam thiab txhua tus neeg uas nyob hauv lub nroog Yeluxalees thiab hauv lub tebchaws Yudas uas cov neeg cia siab ntsoov rau tshem huv tibsi mus. Nws tseem muab lawv tej zaub mov thiab lawv tej dej,"},{"bible_id":"1525","chapter_code":"ISA.3","verse_code":"ISA.3.2","label":"2","content":"lawv cov neeg muaj zog thiab cov tubrog, cov txiav txim thiab cov povthawj, cov neeg ua khawvkoob thiab cov txwjlaug,"},{"bible_id":"1525","chapter_code":"ISA.3","verse_code":"ISA.3.3","label":"3","content":"tus thawj uas saib tsib caug leej tubrog thiab cov thawjcoj uas nrhiav kev vammeej, cov tuavxam tebchaws, thiab txhua tus neeg uas txawj khawvkoob tshem huv tibsi mus."},{"bible_id":"1525","chapter_code":"ISA.3","verse_code":"ISA.3.4","label":"4","content":"Tus TSWV yuav cia lawv cov tub hluas uas tsis tau paub tab ua nom ua tswv kav cov pejxeem."},{"bible_id":"1525","chapter_code":"ISA.3","verse_code":"ISA.3.5","label":"5","content":"Cov pejxeem ib leeg yuav tsimtxom ib leeg. Cov tub hluas yuav tsis hwm tej kev txwjlaug, thiab cov neeg tsis muaj meejmom yuav tsis hwm lawv cov nomtswv."},{"bible_id":"1525","chapter_code":"ISA.3","verse_code":"ISA.3.6","label":"6","content":"Thaum txog lub sijhawm ntawd, ib tug hauv ib xeem yuav hais rau lawv ib tug kwvtij hais tias, \u201cKoj yog tus uas tseem tshuav ris tsho hnav; koj cia li los ua tus coj peb lub sijhawm uas raug kev txomnyem no.\u201d"},{"bible_id":"1525","chapter_code":"ISA.3","verse_code":"ISA.3.7","label":"7","content":"Tiamsis nws teb hais tias, \u201cKuv tsis ua! Kuv tsis kam pab nej. Kuv los tsis muaj ris tsho hnav thiab tsis muaj mov noj ib yam nkaus. Tsis txhob tsa kuv ua tus coj nej.\u201d"},{"bible_id":"1525","chapter_code":"ISA.3","verse_code":"ISA.3.8","label":"8","content":"Yog lawm, lub nroog Yeluxalees tabtom raug kev puastsuaj! Cov Yudas ntog tas rau hauv av! Tej lus lawv hais thiab tej haujlwm uas lawv ua los puavleej tawmtsam Vajtswv; lawv tabmeeg tuam mom Vajtswv li ntag."},{"bible_id":"1525","chapter_code":"ISA.3","verse_code":"ISA.3.9","label":"9","content":"Lawv tej kev ua tsis ncaj yuav rov ua povthawj tawmtsam lawv. Lawv tabmeeg ua kev txhaum ib yam li cov neeg Xaudoos ua. Kev puastsuaj los raug lawv, vim lawv lob kev phem los rau lawv."},{"bible_id":"1525","chapter_code":"ISA.3","verse_code":"ISA.3.10","label":"10","content":"Hais rau cov neeg ncaj ncees  hais tias lawv yuav muaj kev zoo siab, rau qhov lawv yuav tau txais nqi zog zoo vim tej haujlwm uas lawv ua."},{"bible_id":"1525","chapter_code":"ISA.3","verse_code":"ISA.3.11","label":"11","content":"Tiamsis cov neeg ua phem yuav raug kev puastsuaj; tej uas lawv tau ua rau lwm tus lawm yuav rov los raug lawv."},{"bible_id":"1525","chapter_code":"ISA.3","verse_code":"ISA.3.12","label":"12","content":"Cov neeg qiv nyiaj tsimtxom kuv haivneeg, thiab cov neeg uas txais nyiaj, qee tus tswv nyiaj tug. Kuv haivneeg, nej cov thawjcoj, coj nej mus yuam kev lawm. Yog li ntawd, nej thiaj tsis paub mus rau txojkev twg li."},{"bible_id":"1525","chapter_code":"ISA.3","verse_code":"ISA.3.13","label":"13","content":"Tus TSWV yeej npaj rawv hais nws rooj plaub; nws npaj txhij yuav txiav txim rau nws haivneeg."},{"bible_id":"1525","chapter_code":"ISA.3","verse_code":"ISA.3.14","label":"14","content":"Tus TSWV coj nws haivneeg cov thawjcoj thiab cov kev txwjlaug tuaj txiav txim. Nws hais li no: \u201cNej txeeb luag tej vaj txiv hmab, thiab nej mus txeeb cov neeg pluag tej khoom los cia rau hauv nej tej tsev puv nkaus li."},{"bible_id":"1525","chapter_code":"ISA.3","verse_code":"ISA.3.15","label":"15","content":"Nej tsis muaj cai yuam kuv haivneeg thiab tsimtxom cov neeg pluag. Kuv yog tus TSWV uas muaj hwjchim loj kawg nkaus hais tej lus no.\u201d"},{"bible_id":"1525","chapter_code":"ISA.3","verse_code":"ISA.3.16","label":"16","content":"Tus TSWV hais tias, \u201cNej saib cov ntxhais uas nyob hauv lub nroog Yeluxalees, khavtheeb heev! Lawv mus kev tsa ntswg rau saum ntuj. Lawv ob lub qhovmuag saib ntsoov tej kev phem uas lawv xav ua. Lawv tshais ruam mus kev mos nyoos ua rau tej tswb uas lawv coj ntawm lawv kotaw nrov zom zaws."},{"bible_id":"1525","chapter_code":"ISA.3","verse_code":"ISA.3.17","label":"17","content":"Tiamsis kuv yuav rau txim rau lawv, kuv yuav chais lawv tej plaubhau kom dulug thiab cia lawv nyob taubhau do dus, kom lawv txajmuag.\u201d"},{"bible_id":"1525","chapter_code":"ISA.3","verse_code":"ISA.3.18","label":"18","content":"Hnub ntawd tus TSWV yuav muab txhua yam uas cov pojniam hauv Yeluxalees pheej khavtheeb: tej saw uas lawv coj ntawm dabtaws, saum taubhau, ntawm cajdab,"},{"bible_id":"1525","chapter_code":"ISA.3","verse_code":"ISA.3.19","label":"19","content":"tej kauj toog uas lawv coj ntawm dabteg, lawv tej phuam pav taubhau,"},{"bible_id":"1525","chapter_code":"ISA.3","verse_code":"ISA.3.20","label":"20","content":"tej kausmom, tej txws tshuaj tsw qab uas lawv coj rawv ntawm tej cajnpab thiab tej siv uas sia ntawm duav;"},{"bible_id":"1525","chapter_code":"ISA.3","verse_code":"ISA.3.21","label":"21","content":"lawv tej nplhaib uas coj ntawm ntivtes, tej kauj ntswg uas coj ntawm qhovntswg;"},{"bible_id":"1525","chapter_code":"ISA.3","verse_code":"ISA.3.22","label":"22","content":"lawv tej tiab ntev uas zoo heev, tej tsho khuam thiab hnab nyiaj;"},{"bible_id":"1525","chapter_code":"ISA.3","verse_code":"ISA.3.23","label":"23","content":"lawv tej tsho ntev, tej phuam ntaubmag, tej phuam pav cajdab thiab tej phuam ntev uas lawv ntoo saum taubhau sau huv tibsi coj mus povtseg."},{"bible_id":"1525","chapter_code":"ISA.3","verse_code":"ISA.3.24","label":"24","content":"Lawv xav pleev tshuaj kom tsw qab, tiamsis lawv yuav tsw ntxhiab; lawv xav sia tej siv uas zoo, tiamsis lawv yuav rhais tiab; lawv xav ntsis plaubhau kom zoo nkauj, tiamsis lawv yuav do hau; lawv xav hnav tej tsoos tso uas zoo, tiamsis lawv yuav hnav khaub hlab; lawv tej kev zoo nkauj yuav hloov ua kev txajmuag!"},{"bible_id":"1525","chapter_code":"ISA.3","verse_code":"ISA.3.25","label":"25","content":"Cov txivneej hauv nroog yuav tuag rau hniav ntaj hniav riam, thiab tej tubrog yuav tuag tas rau hauv tshavrog."},{"bible_id":"1525","chapter_code":"ISA.3","verse_code":"ISA.3.26","label":"26","content":"Lub nroog Yeluxalees tej roojvag yuav quaj qw tu siab heev, thiab lub nroog ntawd zoo ib yam li tus pojniam liabqab uas zaum hauv av."},{"bible_id":"1525","chapter_code":"ISA.4","verse_code":"ISA.4.1","label":"1","content":"Thaum txog lub sijhawm ntawd, xya tus pojniam yuav koom ib tug txivneej thiab hais tias, \u201cPeb nrhiav rau peb noj peb hnav, tiamsis thov cia peb hu koj hais tias yog peb tus txiv. Yog li ntawd, peb thiaj yuav tsis muaj kev nyuaj siab thiab txajmuag hais tias peb tsis muaj txiv.\u201d"},{"bible_id":"1525","chapter_code":"ISA.4","verse_code":"ISA.4.2","label":"2","content":"Thaum txog lub sijhawm ntawd, tus TSWV yuav ua kom txhua yam nroj tsuag thiab ntoo hauv lub tebchaws ntawd rov tuaj hlob mos nyoos thiab zoo nkauj heev. Cov pejxeem Yixalayees uas seem yuav zoo siab thiab tau koob meej rau tej qoobloo zoo uas lawv ua tau hauv tej teb."},{"bible_id":"1525","chapter_code":"ISA.4","verse_code":"ISA.4.3","label":"3","content":"Txhua tus neeg uas seem thiab muaj npe teev tseg nyob hauv lub nroog Yeluxalees yog cov uas Vajtswv xaiv tseg thiab luag hu hais tias lawv yog cov dawbhuv."},{"bible_id":"1525","chapter_code":"ISA.4","verse_code":"ISA.4.4","label":"4","content":"Thaum ntawd tus Tswv yuav ntxuav Xi-oos cov ntxhais tej kev txhaum thiab ntxuav tej ntshav uas nrog rau hauv lub plawv nroog Yeluxalees ntawm nws lub hwjchim uas yog kev txiav txim thiab lub hwjchim uas yog nplaim hluavtaws."},{"bible_id":"1525","chapter_code":"ISA.4","verse_code":"ISA.4.5","label":"5","content":"Ces Vajtswv tso huab pos tsaus nti rau saum lub Roob Xi-oos thiab tej chaw uas lawv sib sau ua ke, nruab hnub muaj huab pos tsaus nti roos tshav, hmo ntuj muaj nplaim hluavtaws cig pom kev lam lug. Vajtswv lub hwjchim ci ntsa iab los roos lub nroog ntawd."},{"bible_id":"1525","chapter_code":"ISA.4","verse_code":"ISA.4.6","label":"6","content":"Nruab hnub Vajtswv lub hwjchim yuav ua duab ntxoov ntxoo los roos lub nroog kom tshav tsis txhob kub, ua lub chaw rau lawv tau nyob thiab ua lub tsev rau lawv tau nkaum nagxob nagcua."},{"bible_id":"1525","chapter_code":"ISA.5","verse_code":"ISA.5.1","label":"1","content":"Kuv yuav hu nkauj rau tus uas kuv hlub mloog, zaj nkauj no hais txog nws lub vaj txiv hmab: Tus uas kuv hlub muaj ib lub vaj txiv hmab nyob saum lub ncov roob uas av zoo heev."},{"bible_id":"1525","chapter_code":"ISA.5","verse_code":"ISA.5.2","label":"2","content":"Nws khawb thiab khaws tej pobzeb tawm, nws cog tej yub txiv hmab zoo heev rau. Nws ua ib lub chaw tsomfaj zov tej txiv hmab ntawd. Nws khawb ib lub qhov ua chaw tsuam txiv hmab. Nws tos rawv kom tej txiv hmab siav, tiamsis tej txiv hmab qaub kawg li."},{"bible_id":"1525","chapter_code":"ISA.5","verse_code":"ISA.5.3","label":"3","content":"Nimno nej cov uas nyob hauv lub nroog Yeluxalees thiab cov Yudas, \u201cNej cia li txiav txim rau kuv thiab kuv lub vaj txiv hmab."},{"bible_id":"1525","chapter_code":"ISA.5","verse_code":"ISA.5.4","label":"4","content":"Puas tseem tshuav tej yam dabtsi uas tsimnyog kuv ua rau kuv lub vaj txiv hmab ntxiv thiab? Vim li cas thaum kuv mus de cov txiv zoo uas qab zib, ho de tau cov txiv phem uas qaub xwb?"},{"bible_id":"1525","chapter_code":"ISA.5","verse_code":"ISA.5.5","label":"5","content":"\u201cNimno kuv qhia rau nej paub qhov uas kuv yuav ua rau kuv lub vaj txiv hmab. Kuv yuav muab tej xovhlau uas xov ncig lub vaj rhuav povtseg, thiab lub vaj ntawd yuav raug kev puastsuaj; kuv yuav muab tej ntsa lajkab rhuav huv tibsi povtseg kom tej txiv hmab ntawd raug luag tsuj rau hauv av."},{"bible_id":"1525","chapter_code":"ISA.5","verse_code":"ISA.5.6","label":"6","content":"Kuv yuav ua kom lub vaj txiv hmab no tuaj nroj tsuag kom tsis muaj neeg tav ntsis lossis npoog av rau tej hauvpaus; kuv yuav cia pos tshauv thiab pos rau miv tuaj laum nws. Kuv yuav txwv huab cua kom tsis muaj nag los ywg lub vaj no.\u201d"},{"bible_id":"1525","chapter_code":"ISA.5","verse_code":"ISA.5.7","label":"7","content":"Tus TSWV uas muaj hwjchim loj kawg nkaus lub vaj txiv hmab yog cov Yixalayees. Cov Yudas yog cov txiv hmab uas nws cog rau. Nws cia siab ntsoov hais tias lawv yuav ua neeg zoo, tiamsis lawv ho ua neeg tua neeg. Nws cia siab ntsoov hais tias lawv yuav ua neeg ncaj ncees, tiamsis cov neeg uas raug lawv tsimtxom thov kom muaj kev ncaj ncees."},{"bible_id":"1525","chapter_code":"ISA.5","verse_code":"ISA.5.8","label":"8","content":"Nej yuav raug kev puastsuaj lauj! Nej muas ntau lub tsev thiab ntau thaj teb los ntxiv rau tej uas nej twb muaj lawm. Tsis ntev yuav tsis muaj chaw rau lwm tus nrog nej nyob, tsuas tshuav nej nyob hauv lub tebchaws ntawd lawm xwb."},{"bible_id":"1525","chapter_code":"ISA.5","verse_code":"ISA.5.9","label":"9","content":"Kuv hnov tus TSWV uas muaj hwjchim loj kawg nkaus hais tias, \u201cTagnrho tej tsev loj thiab zoo nkauj no yuav tsis muaj neeg nyob."},{"bible_id":"1525","chapter_code":"ISA.5","verse_code":"ISA.5.10","label":"10","content":"Cog kaum pav txiv hmab, thaum siav tsuas tsuam tau ib thoob cawv xwb, thiab tseb kaum kawm noob nplej, thaum siav tsuas sau tau ib kawg xwb.\u201d"},{"bible_id":"1525","chapter_code":"ISA.5","verse_code":"ISA.5.11","label":"11","content":"Nej yuav puastsuaj lauj! Nej sawv thaum tsis tau kaj ntug los pib haus cawv thiab nyob tsheej tag hmo haus cawv kom nej qaug."},{"bible_id":"1525","chapter_code":"ISA.5","verse_code":"ISA.5.12","label":"12","content":"Thaum nej muaj noj muaj haus, nej ntaus nkauj nogncas, ntaus nruas, tshuab raj ntsaws thiab haus cawv. Tiamsis nej tsis totaub hais tias tus TSWV ua dabtsi."},{"bible_id":"1525","chapter_code":"ISA.5","verse_code":"ISA.5.13","label":"13","content":"Yog li ntawd, nej thiaj yuav raug coj mus ib yam li cov neeg raug txim. Nej cov thawjcoj yuav tuag tshaib thiab nej cov pejxeem yuav tuag nqhis."},{"bible_id":"1525","chapter_code":"ISA.5","verse_code":"ISA.5.14","label":"14","content":"Tubtuag teb tshaib nqhis heev, nws rua ncauj ras tos lawv. Tubtuag teb yuav nqos tej nomtswv hauv lub nroog Yeluxalees nrog tej pejxeem thiab lawv tej kev lomzem mus kom tas."},{"bible_id":"1525","chapter_code":"ISA.5","verse_code":"ISA.5.15","label":"15","content":"Txhua tus yuav poob ntsejmuag, thiab tagnrho tej neeg khavtheeb yuav raug txo hwjchim."},{"bible_id":"1525","chapter_code":"ISA.5","verse_code":"ISA.5.16","label":"16","content":"Tiamsis tus TSWV uas muaj hwjchim loj kawg nkaus yuav qhia nws lub hwjchim ntawm nws txojkev ncaj ncees, thiab Vajtswv tus dawbhuv qhia nws txojkev dawbhuv thaum nws txiav txim rau nws haivneeg."},{"bible_id":"1525","chapter_code":"ISA.5","verse_code":"ISA.5.17","label":"17","content":"Yaj yuav noj tej nyom tuaj hauv tej nroog uas raug puastsuaj tas, thiab tej menyuam tshis yuav ntsib lub tshav zaub uas mos heev."},{"bible_id":"1525","chapter_code":"ISA.5","verse_code":"ISA.5.18","label":"18","content":"Nej yuav puastsuaj lauj! Nej cov uas tsis kam tso kev txhaum tseg."},{"bible_id":"1525","chapter_code":"ISA.5","verse_code":"ISA.5.19","label":"19","content":"Nej hais tias, \u201cCia tus TSWV ua raws li nws hais tias nws yuav ua kom peb thiaj pom yam uas nws ua ntawd. Cia cov Yixalayees tus Vajtswv uas Dawbhuv ua raws li tej uas nws tau npaj tseg lawm, peb thiaj yuav paub.\u201d"},{"bible_id":"1525","chapter_code":"ISA.5","verse_code":"ISA.5.20","label":"20","content":"Nej yuav puastsuaj lauj! Nej muab tej lus phem ntxeev hais ua lus zoo thiab muab tej lus zoo ntxeev hais ua lus phem. Nej muab lus qab zib ntxeev ua lus iab lus daw thiab muab lus iab lus daw ntxeev hais ua lus qab zib."},{"bible_id":"1525","chapter_code":"ISA.5","verse_code":"ISA.5.21","label":"21","content":"Nej cov uas pom hais tias nej ntse thiab nej cov uas xav hauv nej lub siab hais tias nej ntse yuav raug kev puastsuaj lauj!"},{"bible_id":"1525","chapter_code":"ISA.5","verse_code":"ISA.5.22","label":"22","content":"Cov neeg uas haus cawv ua tau thiab cov neeg siab tawv uas muab cawv sib tov haus yuav raug puastsuaj lauj!"},{"bible_id":"1525","chapter_code":"ISA.5","verse_code":"ISA.5.23","label":"23","content":"Tiamsis nej txiav txim tsis ncaj, nej yuav tej nyiaj xiab thiab tso tus txivneej uas muaj txim tawm nyob ywj siab thiab rau txim rau tus neeg ncaj ncees."},{"bible_id":"1525","chapter_code":"ISA.5","verse_code":"ISA.5.24","label":"24","content":"Yog li nimno, tej quavnyab npleg thiab puamkhab kub hnyiab li cas, nej tej cag yuav lwj, yuav qhuav thiab cua yuav muab ntsawj ya tas ib yam li ntawd, vim nej tsis lees paub tus TSWV uas muaj hwjchim loj kawg nkaus txoj kevcai uas cov Yixalayees tus Vajtswv uas dawbhuv tau qhia tseg rau peb lawm."},{"bible_id":"1525","chapter_code":"ISA.5","verse_code":"ISA.5.25","label":"25","content":"Tus TSWV chim heev rau nws haivneeg thiab nws tsa nws txhais tes rau txim rau lawv. Tej hauv roob yuav ua zog koog thiab yuav muab cov neeg tuag tso pawglug rau hauv tej plawv kev ib yam li tej khoom uas muab povtseg. Txawm yog twb muaj npaum li no los tus TSWV tseem chim tsis paub kawg, nws tseem pheej tsa nws txhais tes txiav txim tas zog li."},{"bible_id":"1525","chapter_code":"ISA.5","verse_code":"ISA.5.26","label":"26","content":"Tus TSWV ua ib yam cim hu lub tebchaws uas nyob deb heev.  Nws xuav hu kom lawv tuaj puag tim qab ntug tuaj cuag nws. Thiab lawv tuaj lawm tiag lauj; lawv tso sas ceev kawg li."},{"bible_id":"1525","chapter_code":"ISA.5","verse_code":"ISA.5.27","label":"27","content":"Tsis muaj leejtwg yuav nkees, tsis muaj leejtwg yuav ntog li. Lawv yuav tsis tsaug zog ib zaug li, lawv tej siv sia los tsis xoob; tej hlua khau los tsis tu."},{"bible_id":"1525","chapter_code":"ISA.5","verse_code":"ISA.5.28","label":"28","content":"Lawv tej xub hneev los ntse kawg nkaus, thiab lawv tej hneevnti los nta txhua rab tshuav qib lawm xwb. Lawv cov nees tej rau tawv ib yam li pobzeb, thiab lawv tej tsheb nees ntog zoo ib yam li khaub zeeg cua."},{"bible_id":"1525","chapter_code":"ISA.5","verse_code":"ISA.5.29","label":"29","content":"Cov tubrog nyooj laws ib yam li tus tsov ntxhuav uas tom tau tsiaj thiab kwv mus rau qhov chaw uas tsis muaj tus los txeeb tau."},{"bible_id":"1525","chapter_code":"ISA.5","verse_code":"ISA.5.30","label":"30","content":"Thaum txog hnub ntawd, lawv yuav nyooj nrov heev thoob plaws lub tebchaws Yixalayees ib yam li dej hiavtxwv ntas. Tig saib lub tebchaws saib! Kev tsaus ntuj thiab kev nyuaj siab los lawm lauj! Kev tsaus ntuj muab kev kaj laum tas lawm."},{"bible_id":"1525","chapter_code":"ISA.6","verse_code":"ISA.6.1","label":"1","content":"Xyoo uas Vajntxwv Uxiyas tuag, kuv pom tus TSWV zaum saum nws lub zwmtxwv uas nyob siab heev, thiab nws lub tsho nthuav puv nkaus hauv lub Tuamtsev."},{"bible_id":"1525","chapter_code":"ISA.6","verse_code":"ISA.6.2","label":"2","content":"Muaj ib co xelafees sawv puagncig tus TSWV; ib tug xelafees twg muaj rau phab tis: ob phab tis npog ntsejmuag, ob phab tis npog lub cev thiab ob phab tis ya."},{"bible_id":"1525","chapter_code":"ISA.6","verse_code":"ISA.6.3","label":"3","content":"Lawv ib tug hais rau ib tug hais tias, \u201cDawbhuv, dawbhuv, dawbhuv! Vajtswv tus uas muaj hwjchim loj kawg nkaus, nws yog tus dawbhuv! Nws lub tshwjchim ci ntsa iab thoob plaws hauv qab ntuj.\u201d"},{"bible_id":"1525","chapter_code":"ISA.6","verse_code":"ISA.6.4","label":"4","content":"Lawv tej suab hais lus ntawd ua rau ob tug ncej qhovrooj ua zog koog thiab muaj pa ncho auv niab puv nkaus hauv lub Tuamtsev."},{"bible_id":"1525","chapter_code":"ISA.6","verse_code":"ISA.6.5","label":"5","content":"Kuv tau hais tias, \u201cKuv tsis muaj chaw cia siab rau leejtwg hlo li! Zaum no kuv tuag lauj, rau qhov tej lus uas kuv hais txhua lo puavleej txhaum, thiab kuv yog ib tug neeg uas nrog cov neeg hais lus phem lus qias nyob ua ke xwb. Txawm yog li ntawd los kuv lub qhovmuag twb pom kiag tus Vajntxwv uas yog tus TSWV tus uas muaj hwjchim loj kawg nkaus lawm.\u201d"},{"bible_id":"1525","chapter_code":"ISA.6","verse_code":"ISA.6.6","label":"6","content":"Ces txawm muaj ib tug xelafees ya los cuag kuv; nws muab ciaj tais tau ib lub hluavncaig cig liab ploog tom lub thaj nqa los rau ntawm kuv."},{"bible_id":"1525","chapter_code":"ISA.6","verse_code":"ISA.6.7","label":"7","content":"Nws tuav nkaus kuv ob daim dincauj thiab muab lub hluavncaig ntawd tso plhuav rau ntawm kuv ob daim dincauj thiab hais tias, \u201cNimno koj tej kev txhaum twb yaj tas, thiab kuv twb zam koj lub txim lawm, rau qhov lub hluavncaig no twb chwv koj ob daim dincauj lawm.\u201d"},{"bible_id":"1525","chapter_code":"ISA.6","verse_code":"ISA.6.8","label":"8","content":"Ces kuv hnov tus TSWV nug hais tias, \u201cKuv yuav txib leejtwg mus? Leejtwg yuav ua tus sawv cev ntawm peb mus?\u201d Ces kuv teb hais tias, \u201cKuv nyob ntawm no! Thov txib kuv mus!\u201d"},{"bible_id":"1525","chapter_code":"ISA.6","verse_code":"ISA.6.9","label":"9","content":"Thiab nws hais rau kuv hais tias, \u201cKoj cia li mus thiab hais rau cov neeg sawvdaws li no: \u2018Nej mloog tas mloog thiab, tiamsis nej tsis totaub; nej saib tas saib thiab, tiamsis nej tsis pom muaj dabtsi tshwmsim li.\u2019 \u201d"},{"bible_id":"1525","chapter_code":"ISA.6","verse_code":"ISA.6.10","label":"10","content":"Ces nws hais rau kuv hais tias, \u201cCia li ua kom haivneeg no lub siab ruam, pobntseg lag thiab qhovmuag dig kom lawv pobntseg los tsis hnov lus, qhovmuag los tsis pom kev thiab hais lus los tsis totaub. Yog tsis ua li ntawd, nyob tsam lawv ho tig los cuag kuv ces kuv kho lawv zoo lawm.\u201d"},{"bible_id":"1525","chapter_code":"ISA.6","verse_code":"ISA.6.11","label":"11","content":"Kuv thiaj nug hais tias, \u201cTus TSWV, yuav zoo li no mus txog thaum twg?\u201d Tus TSWV teb hais tias, \u201cMus txog thaum tej nroog raug puastsuaj tas tsis muaj neeg nyob lawm, mus txog thaum tej tsev khoob lug tsis muaj neeg nyob thiab mus txog thaum lub tebchaws nyob qhuav qhawv li tej roob mojsab qhua."},{"bible_id":"1525","chapter_code":"ISA.6","verse_code":"ISA.6.12","label":"12","content":"Kuv yuav ntiab tej neeg khiav mus ploj qab ntais thiab kom lub tebchaws ciaj nroj tsuag tas nyob ntsiag to."},{"bible_id":"1525","chapter_code":"ISA.6","verse_code":"ISA.6.13","label":"13","content":"Txawm yog muaj neeg seem nyob hauv txog ib feem nkaum xwb los lawv tseem yuav raug puastsuaj tas. Thiab lawv yuav zoo ib yam li tej ntoo qhib uas luag muab ntov tas tshuav lub hauvpaus lawm xwb.\u201d (Lub hauvpaus ntoo ntawd piv txog Vajtswv haivneeg uas yuav rov hlav tuaj dua tshiab.)"},{"bible_id":"1525","chapter_code":"ISA.7","verse_code":"ISA.7.1","label":"1","content":"Thaum Yauthas tus tub Ahas uas yog Uxiyas tus xeebntxwv ua vajntxwv kav lub tebchaws Yudas, lub tebchaws tau sawv rog. Lexees uas ua vajntxwv kav lub tebchaws Xilias, thiab Lemaliyas tus tub Npekas uas ua vajntxwv kav lub tebchaws Yixalayees tau tuaj tua lub nroog Yeluxalees, tiamsis lawv txeeb tsis tau."},{"bible_id":"1525","chapter_code":"ISA.7","verse_code":"ISA.7.2","label":"2","content":"Thaum muaj neeg mus qhia rau Daviv cov xeebntxwv paub hais tias, cov Xilias tau tuaj tsuam yeej rau hauv cheebtsam Efalayees lawm, Ahas thiab nws cov pejxeem lub siab tshee laim dais ib yam li cua ntsawj tej nplooj ntoo hauv havzoov."},{"bible_id":"1525","chapter_code":"ISA.7","verse_code":"ISA.7.3","label":"3","content":"Tus TSWV hais rau Yaxayas hais tias, \u201cKoj coj koj tus tub Se-ayasus,  neb mus cuag vajntxwv Ahas. Neb yuav ntsib nws ntawm ntu kev uas cov neeg raus ntaub nyob ntawm tus kwjdeg uas los pem lub pasdej theem saud los xaus nkaus."},{"bible_id":"1525","chapter_code":"ISA.7","verse_code":"ISA.7.4","label":"4","content":"Hais kom nws ceevfaj, tsis txhob ua lub siab ywjfab ywjfwj, tsis txhob ntshai lossis nyuaj siab hlo li. Rau qhov Vajntxwv Lexees thiab nws cov pejxeem Xilias thiab Vajntxwv Pekas uas yog Lemaliyas tus tub txojkev npautaws tsuas zoo li ob yav nyuag tw taws uas ncho ncho pa lawm xwb."},{"bible_id":"1525","chapter_code":"ISA.7","verse_code":"ISA.7.5","label":"5","content":"Vim cov Xilias tau tuaj nrog cov Yixalayees thiab lawv tus vajntxwv ntxeev siab tawmtsam koj, lawv hais tias,"},{"bible_id":"1525","chapter_code":"ISA.7","verse_code":"ISA.7.6","label":"6","content":"cia peb mus tua lub tebchaws Yudas thiab ua kom lub tebchaws ntawd ntshai, thiab peb cia li txeeb lub tebchaws ntawd los ua peb tug, thiab muab Tanpees tus tub tsa ua vajntxwv kav lub tebchaws ntawd."},{"bible_id":"1525","chapter_code":"ISA.7","verse_code":"ISA.7.7","label":"7","content":"\u201cTiamsis tus TSWV uas yog Vajtswv hais tias tej xwm no yuav tsis tshwmsim ib zaug li."},{"bible_id":"1525","chapter_code":"ISA.7","verse_code":"ISA.7.8","label":"8","content":"Vim li cas? Rau qhov cov Xilias tsis muaj zog npaum li lub tuamceeb nroog Damaxes, thiab lub nroog Damaxes tsis muaj zog npaum li Vajntxwv Lexees. Tshuav rau caum tsib xyoo lawm xwb, haivneeg Yixalayees yuav tawg ua sab ua sua tas tsis tsheej ib haivneeg lawm."},{"bible_id":"1525","chapter_code":"ISA.7","verse_code":"ISA.7.9","label":"9","content":"Thiab cov Yixalayees lub taubhau yog lub nroog Xamalis, thiab Xamalis lub taubhau yog Lemaliyas tus tub. \u201cYog koj kev ntseeg tsis ruaj tsis khov, koj yuav nyob tsis ruaj tsis khov ib yam nkaus.\u201d"},{"bible_id":"1525","chapter_code":"ISA.7","verse_code":"ISA.7.10","label":"10","content":"Tus TSWV hais dua ib zaj ntxiv rau Ahas hais tias,"},{"bible_id":"1525","chapter_code":"ISA.7","verse_code":"ISA.7.11","label":"11","content":"\u201cCia li thov tus TSWV uas yog koj tus Vajtswv ua ib yam cim kom tshwmsim rau koj pom. Yam ntawd tawm puag hauv tubtuag teb qhov uas tob tshaj plaws lossis tawm puag saum qaum ntuj qhov uas siab tshaj plaws tuaj.\u201d"},{"bible_id":"1525","chapter_code":"ISA.7","verse_code":"ISA.7.12","label":"12","content":"Tiamsis Ahas teb hais tias, \u201cKuv yuav tsis thov ib yam cim dabtsi, thiab kuv yuav tsis kam sim tus TSWV siab.\u201d"},{"bible_id":"1525","chapter_code":"ISA.7","verse_code":"ISA.7.13","label":"13","content":"Yaxayas teb hais tias, \u201cVajntxwv Daviv cov xeebntxwv, nimno nej cia li mloog kuv hais. Qhov uas nej ua rau neeg tsiv siab, lawv thiaj ua tsis taus siab ntev, tseem tsis tau txaus nej siab thiab los? Nej thiaj ua kom Vajtswv tsiv siab thiab ua tsis tau siab ntev rau nej thiab puas yog?"},{"bible_id":"1525","chapter_code":"ISA.7","verse_code":"ISA.7.14","label":"14","content":"Yog li ntawd, Vajtswv yuav ua ib yam cim tseemceeb rau nej pom raws li tau hais los no. Ib tug nkaujxwb  yuav xeeb tub thiab yuav yug tau ib tug metub, nws yuav muab tis npe hu ua \u2018Emanu-ees.\u2019"},{"bible_id":"1525","chapter_code":"ISA.7","verse_code":"ISA.7.15","label":"15","content":"Nws yuav haus mis nyuj thiab noj zib ntab  thaum nws paub tab lawm, nws tsis nyiam ua qhov phem tiamsis nws nyiam ua qhov zoo xwb."},{"bible_id":"1525","chapter_code":"ISA.7","verse_code":"ISA.7.16","label":"16","content":"Thaum tus metub ntawd paub tab lawm, nws tsis nyiam ua qhov phem, tiamsis nws nyiam ua qhov zoo xwb; ob tug vajntxwv uas ua nruj ua tsiv rau koj ntshai ntawd ob lub tebchaws yuav nyob nphob xuav tseg."},{"bible_id":"1525","chapter_code":"ISA.7","verse_code":"ISA.7.17","label":"17","content":"\u201cTus TSWV yuav coj kev txomnyem lwj siab los rau koj, koj cov pejxeem thiab koj txiv tsevneeg. Thaum ntawd nej yuav raug kev txomnyem heev, tseem txomnyem tshaj thaum cov Yixalayees faib tebchaws tawm ntawm cov Yudas uas nws coj tus vajntxwv kav cov Axilias tuaj tua nej."},{"bible_id":"1525","chapter_code":"ISA.7","verse_code":"ISA.7.18","label":"18","content":"\u201cHnub ntawd, tus TSWV yuav xuav hu cov neeg Iziv kom sau nthwv tuaj ib yam li yoov ya tim ntug dej Niles tuaj, thiab hu cov neeg Axilias sau nthwv hauv lawv lub tebchaws tuaj ib yam li ntab tsiv."},{"bible_id":"1525","chapter_code":"ISA.7","verse_code":"ISA.7.19","label":"19","content":"Lawv yuav tuaj sib sau ua npoj ntws rau hauv tej voshav, tej toj ntxhab, hauv tej kis pobzeb ntawm tej roob zeb thiab lawv yuav nyob puv nkaus ntawm tej hav pos thiab tej nras puamkhab."},{"bible_id":"1525","chapter_code":"ISA.7","verse_code":"ISA.7.20","label":"20","content":"\u201cHnub ntawd, tus TSWV yuav ntiav ib tug txiav plaubhau tim tus dej Efalates sab hnubtuaj tuaj; tus txiav plaubhau ntawd yog cov Axilias tus vajntxwv ntag; nws yuav chais nej cov plaubhau, nej cov hwjtxwv thiab nej tej plaub thoob plaws ibce."},{"bible_id":"1525","chapter_code":"ISA.7","verse_code":"ISA.7.21","label":"21","content":"\u201cHnub ntawd, ib tug xyuas nyuj thiab ob tug maum tshis xwb los yeej yuav cawm tau tus tswv teb txojsia;"},{"bible_id":"1525","chapter_code":"ISA.7","verse_code":"ISA.7.22","label":"22","content":"tus xyuas nyuj thiab ob tug maum tshis ntawd yuav muaj kua mis ntau heev thiab nws yuav muaj txaus noj txaus haus. Cov neeg uas seem nyob hauv lub tebchaws yuav muaj mis nyuj thiab zib ntab noj haus tsis tas li."},{"bible_id":"1525","chapter_code":"ISA.7","verse_code":"ISA.7.23","label":"23","content":"\u201cHnub ntawd, tej vaj txiv hmab zoo heev uas muaj ib txhiab tsob txiv hmab, ib tsob twg ntaus nqi ib txhiab daim nyiaj los yuav muab tso tseg rau hmab pos thiab ntoo pos laum kom tuag tas."},{"bible_id":"1525","chapter_code":"ISA.7","verse_code":"ISA.7.24","label":"24","content":"Neeg yuav nqa hneevnti thiab xubvos mus plob tua tsiaj hauv tej vaj ntawd. Rau qhov hmab pos thiab ntoo pos tuaj puv nkaus hauv lub tebchaws ntawd."},{"bible_id":"1525","chapter_code":"ISA.7","verse_code":"ISA.7.25","label":"25","content":"Thiab hmab pos yuav tuaj puv nkaus saum tej pov roob uas zoo ua teb cog qoob cog loo, thiab tsis muaj leejtwg yuav txeem tau mus rau hauv li. Yuav ua chaw rau tej nyuj thiab tej yaj mus noj zaub lawm xwb.\u201d"},{"bible_id":"1525","chapter_code":"ISA.8","verse_code":"ISA.8.1","label":"1","content":"Tus TSWV hais rau kuv hais tias, \u201cKoj cia li mus muab ib daim txiag ntoo loj los thiab sau tej tus tsiaj ntawv loj  hais li no: \u2018Maj Nroos Mus Huab, Ceev Nrooj Mus Txeeb.\u2019"},{"bible_id":"1525","chapter_code":"ISA.8","verse_code":"ISA.8.2","label":"2","content":"Thiab kom Uliyas uas yog tus povthawj thiab Yenpelekhiyas tus tub Xakhaliyas uas yog ob tug neeg uas nej cia siab rau, los nrog ua timkhawv.\u201d"},{"bible_id":"1525","chapter_code":"ISA.8","verse_code":"ISA.8.3","label":"3","content":"Tau tsis ntev tom qab no kuv tus pojniam txawm xeeb tub. Thaum yug tau wb tus metub, tus TSWV hais rau kuv hais tias, \u201cKoj tis nws lub npe hu ua \u2018Maj Nroos mus Huab, Ceev Nrooj mus Txeeb.\u2019"},{"bible_id":"1525","chapter_code":"ISA.8","verse_code":"ISA.8.4","label":"4","content":"Ua ntej tus metub no txawj hu hais tias, \u2018Kuv niam\u2019 lossis \u2018Kuv txiv,\u2019 tej txhab nyiaj uas nyob hauv lub nroog Damaxes, thiab tej khoom uas huab tau hauv lub nroog Xamalis los yuav raug tus vajntxwv uas kav tebchaws Axilias tuaj nqa mus tas huv tibsi.\u201d"},{"bible_id":"1525","chapter_code":"ISA.8","verse_code":"ISA.8.5","label":"5","content":"Vajtswv hais dua ib zaug ntxiv."},{"bible_id":"1525","chapter_code":"ISA.8","verse_code":"ISA.8.6","label":"6","content":"Nws hais tias, \u201cVim cov neeg no tsis lees paub tus Dej Silau-as  uas ntws ntsiag to, thiab lawv ntshai  vajntxwv Lexees thiab vajntxwv Pekas tshee hnyo."},{"bible_id":"1525","chapter_code":"ISA.8","verse_code":"ISA.8.7","label":"7","content":"Kuv uas yog tus TSWV yuav coj tus Dej Efalates tuaj tawmtsam lawv, nws muaj zog thiab coob kawg li; nws yog tus vajntxwv uas kav tebchaws Axilias thiab tagnrho nws cov tubrog; nws yuav ntws thoob plaws tej kwj thiab huam puv nkaus ntug;"},{"bible_id":"1525","chapter_code":"ISA.8","verse_code":"ISA.8.8","label":"8","content":"nws yuav ntws mus thoob plaws lub tebchaws Yudas, yuav nyab nta yees txij nkaus xubpwg thiab nyab txhua tsav yam huv tibsi.\u201d Vajtswv nrog peb nyob! Nws nthuav nws ob phab tis roos tagnrho lub tebchaws."},{"bible_id":"1525","chapter_code":"ISA.8","verse_code":"ISA.8.9","label":"9","content":"Txhua haivneeg, nej cia li ntshai thiab tuaj txoos ua ke los mas! Tej tebchaws uas nyob deb, nej cia li mloog! Nej npaj rawv tos tawmtsam, tiamsis nej ntshai heev! Yog tiag, nej yeej npaj kom txhij, tiamsis nej ntshai kawg."},{"bible_id":"1525","chapter_code":"ISA.8","verse_code":"ISA.8.10","label":"10","content":"Cia li npaj tswvyim, tiamsis yuav ua tsis tiav. Nej yuav ua tsis tau li nej hais, rau qhov Vajtswv nrog nraim peb."},{"bible_id":"1525","chapter_code":"ISA.8","verse_code":"ISA.8.11","label":"11","content":"Tus TSWV hais rau kuv thaum nws txhais tes uas muaj hwjchim tuav nkaus kuv, nws ceebtoom kom kuv tsis txhob nrog cov neeg no taug lawv txojkev. Nws hais tias,"},{"bible_id":"1525","chapter_code":"ISA.8","verse_code":"ISA.8.12","label":"12","content":"\u201cTsis txhob koom nrog cov neeg uas tuavhauv ua phem thiab tsis txhob ntshai tej uas lawv ntshai."},{"bible_id":"1525","chapter_code":"ISA.8","verse_code":"ISA.8.13","label":"13","content":"Koj yuav tsum nco ntsoov hais tias kuv yog tus TSWV uas muaj hwjchim loj kawg nkaus, kuv yog tus dawbhuv, kuv tib leeg thiaj yog tus uas koj yuav tsum ntshai."},{"bible_id":"1525","chapter_code":"ISA.8","verse_code":"ISA.8.14","label":"14","content":"Rau qhov kuv yog tus dawbhuv kawg nkaus; kuv yuav yog lub pobzeb uas cov Yudas thiab cov Yixalayees dawm ntog. Thiab nws yuav ua ib rooj nta npuj caws tos cov neeg uas nyob hauv lub nroog Yeluxalees."},{"bible_id":"1525","chapter_code":"ISA.8","verse_code":"ISA.8.15","label":"15","content":"Muaj ntau leej dawm ntog; lawv yuav ntog ua rau lawv nqaij ntuag ntshav nrog, lawv yuav mag rooj nta npuj thiab yuav mag lub vojhlua.\u201d"},{"bible_id":"1525","chapter_code":"ISA.8","verse_code":"ISA.8.16","label":"16","content":"Nej cov uas yog kuv cov thwjtim, nej yuav tsum ceevfaj thiab khaws tej lus samhwm uas Vajtswv muab cob rau kuv ntawd."},{"bible_id":"1525","chapter_code":"ISA.8","verse_code":"ISA.8.17","label":"17","content":"Kuv yuav nyob tos tus TSWV, txawm yog nws zais nws lub ntsejmuag tsis pub Yakhauj tsevneeg pom los kuv tseem tso siab plhuav rau nws."},{"bible_id":"1525","chapter_code":"ISA.8","verse_code":"ISA.8.18","label":"18","content":"Kuv nyob ntawm no nrog cov menyuam uas tus TSWV muab pub rau kuv. Tus TSWV uas muaj hwjchim loj kawg nkaus lub zwmtxwv nyob saum lub Roob Xi-oos; nws txib peb los ua cim rau cov neeg Yixalayees."},{"bible_id":"1525","chapter_code":"ISA.8","verse_code":"ISA.8.19","label":"19","content":"Tiamsis tej neeg yuav hais kom nej cia li mus nug cov neeg saib hmoov thiab saib yaig uas lawv hais lus tujtaws. Lawv yuav hais tias, \u201cPuas tsimnyog cov pejxeem mus tuavxam nrog lawv tej vajtswv thiab mus tuavxam nrog cov neeg tuag kom pab cov neeg ciaj?\u201d"},{"bible_id":"1525","chapter_code":"ISA.8","verse_code":"ISA.8.20","label":"20","content":"Nej yuav tsum teb lawv hais tias, \u201cMloog tej lus uas tus TSWV qhia rau nej xwb! Tsis txhob mloog cov neeg txawj saib yaig tej lus, tej uas lawv qhia yuav tsis muaj dabtsi zoo rau nej.\u201d"},{"bible_id":"1525","chapter_code":"ISA.8","verse_code":"ISA.8.21","label":"21","content":"Cov pejxeem yuav taug kev mus thoob plaws lub tebchaws, tsis muaj kev cia siab thiab tshaib plab qaug zog zis. Thaum lawv tshaib plab thiab lawv chim, lawv yuav foom lawv tus vajntxwv thiab lawv tej vajtswv. Lawv yuav tsa qhovmuag ntsia saum ntuj"},{"bible_id":"1525","chapter_code":"ISA.8","verse_code":"ISA.8.22","label":"22","content":"lossis saib hauv av, tiamsis tsuas pom muaj kev nyuaj siab thiab kev tsaus ntuj xwb. Luag yuav raws lawv khiav mus rau hauv qhov tsaus ntuj nti ua rau lawv ntshai heev. Lawv yuav khiav tsis dim tej kev txomnyem ntawd ib zaug li."},{"bible_id":"1525","chapter_code":"ISA.9","verse_code":"ISA.9.1","label":"1","content":"Txawm li ntawd los yuav tsis muaj kev nyuaj siab rau cov neeg uas twb raug kev txomnyem los lawm. Yav tas los nws tau coj kev txajmuag los rau xeem Xenpuloos lub tebchaws thiab xeem Nathalis lub tebchaws, tiamsis yav tom ntej no mus, txij ntua ntawm ntug dej hiavtxwv Meditelanes sab hnubtuaj mus txog ntua lub tebchaws uas nyob sab ntug Dej Yauladees tim ub, thiab pem Kalilais uas cov neeg txawv tebchaws nyob, nws yuav ua kom lawv rov tau ntsejmuag."},{"bible_id":"1525","chapter_code":"ISA.9","verse_code":"ISA.9.2","label":"2","content":"Cov neeg uas taug kev tsaus ntuj nti tau pom kev kaj nrig. Lawv nyob hauv lub tebchaws uas tsaus ntuj nti, nimno tshav ntuj ci kaj nrig rau lawv lawm."},{"bible_id":"1525","chapter_code":"ISA.9","verse_code":"ISA.9.3","label":"3","content":"Tus TSWV, koj ua rau lawv muaj kev zoo siab heev, twb yog koj pub lawv tau zoo nyob kaj siab lug. Lawv txhua tus zoo siab kawg rau tej uas koj tau ua, ib yam li cov neeg uas zoo siab thaum sau qoobloo lossis zoo siab ib yam li thaum faib tej khoom uas mus txeeb tau los."},{"bible_id":"1525","chapter_code":"ISA.9","verse_code":"ISA.9.4","label":"4","content":"Rau qhov koj twb muab tus quab uas tsuam lawv xubpwg, thiab muab tus nplawm uas luag nplawm lawv nraubqaum lov lawm."},{"bible_id":"1525","chapter_code":"ISA.9","verse_code":"ISA.9.5","label":"5","content":"Txhua nkawm khau uas cov tubrog rau thiab lawv cov ris tsho uas lo ntshav yuav muab sau huv tibsi coj mus hlawv."},{"bible_id":"1525","chapter_code":"ISA.9","verse_code":"ISA.9.6","label":"6","content":"Muaj ib tug menyuam twb los yug hauv peb cov lawm! Vajtswv muab ib tug tub pub rau peb! Thiab nws yuav ua tus kav pab, nws lub npe yuav hu ua \u201cTus Tuavxam,  tus uas muaj Txujci, Vajtswv tus muaj hwjchim, Vaj Leej Txiv tus uas nyob mus ibtxhis, Vajntxwv tus uas muaj kev thajyeeb.\u201d"},{"bible_id":"1525","chapter_code":"ISA.9","verse_code":"ISA.9.7","label":"7","content":"Nws kev tswjhwm yuav nthuav loj zuj zus, thiab kev thajyeeb yuav muaj tsis paub kawg nyob saum Daviv lub zwmtxwv thiab thoob plaws nws lub tebchaws. Txij no mus, nws yuav txhim kho lub tebchaws thiab tswjhwm mus rau qhov tseeb thiab coj ncaj ncees mus ibtxhis tsis kawg. Tus TSWV uas muaj hwjchim loj kawg nkaus txiav txim siab yuav ua raws li tej no."},{"bible_id":"1525","chapter_code":"ISA.9","verse_code":"ISA.9.8","label":"8","content":"Tus TSWV txiav txim rau Yakhauj cov xeebntxwv thiab lub tebchaws Yixalayees."},{"bible_id":"1525","chapter_code":"ISA.9","verse_code":"ISA.9.9","label":"9","content":"Txhua tus neeg yuav paub zaj no, cov Efalayees thiab cov neeg uas nyob hauv lub nroog Xamalis khavtheeb hais tias,"},{"bible_id":"1525","chapter_code":"ISA.9","verse_code":"ISA.9.10","label":"10","content":"\u201cTej thwvcib twb pob tas lawm, tiamsis peb yuav muab tej pobzeb los txhim rau; twb muab tej nqaj ntoo xikamaus txiav povtseg tas lawm, tiamsis peb muab tej nqaj ntoo thuv uas khov heev los hloov.\u201d"},{"bible_id":"1525","chapter_code":"ISA.9","verse_code":"ISA.9.11","label":"11","content":"Tus TSWV tshoov lawv cov yeebncuab siab  kom tuaj tawmtsam lawv."},{"bible_id":"1525","chapter_code":"ISA.9","verse_code":"ISA.9.12","label":"12","content":"Cov Xilias uas nyob sab hnubtuaj thiab cov Filitees uas nyob sab hnubpoob rua lawv tej qhovncauj tuaj nqos haivneeg Yixalayees. Txawm muaj li ntawd los Vajtswv tseem chim rau lawv, thiab nws txhais tes tseem rau txim rau lawv tsis tseg."},{"bible_id":"1525","chapter_code":"ISA.9","verse_code":"ISA.9.13","label":"13","content":"Txawm yog tus TSWV uas muaj hwjchim loj kawg nkaus twb rau txim rau cov Yixalayees lawm los lawv tseem tsis zeem thiab tsis tig rov los cuag tus TSWV li."},{"bible_id":"1525","chapter_code":"ISA.9","verse_code":"ISA.9.14","label":"14","content":"Tus TSWV yuav ua ib hnub txiav cov Yixalayees tej taubhau, kotw, tej nplooj toovlaj thiab nplooj tauj kom tas huv tibsi povtseg."},{"bible_id":"1525","chapter_code":"ISA.9","verse_code":"ISA.9.15","label":"15","content":"Tus neeg laus thiab tus muaj meejmom yog lub taubhau, thiab cov cev Vajtswv lus uas lawv qhia tej lus dag yog tus kotw!"},{"bible_id":"1525","chapter_code":"ISA.9","verse_code":"ISA.9.16","label":"16","content":"Cov neeg uas coj tsoom pejxeem no twb yog cov coj lawv yuam kev thiab txhua tus uas lawv coj puavleej raug luag nqos huv tibsi lawm."},{"bible_id":"1525","chapter_code":"ISA.9","verse_code":"ISA.9.17","label":"17","content":"Vim li ntawd, tus TSWV thiaj tsis zoo siab rau lawv cov tub hluas, thiab nws yuav tsis hlub cov menyuam ntsuag thiab cov pojntsuam, rau qhov txhua tus puavleej tsis hwm tus TSWV thiab muaj lub siab phem kawg li, thiab tej lus uas lawv hais puavleej yog lus phem xwb. Vim yog muaj tej no tus TSWV thiaj chim, thiab nws txhais tes tseem rau txim tsis tseg rau lawv."},{"bible_id":"1525","chapter_code":"ISA.9","verse_code":"ISA.9.18","label":"18","content":"Cov neeg ua phem tej kev txhaum cig ib yam li lub cubtawg kub tej ntoo pos thiab hmab pos thiab tej toj roob hauv pes ncho pa auv niab."},{"bible_id":"1525","chapter_code":"ISA.9","verse_code":"ISA.9.19","label":"19","content":"Vim tus TSWV uas muaj hwjchim loj kawg nkaus chim heev, lub tebchaws thiaj raug kub hnyiab, tej neeg thiaj zoo li cov roj uas raug hluavtaws kub, tsis muaj leejtwg yuav cawm tau nws tej kwvtij li."},{"bible_id":"1525","chapter_code":"ISA.9","verse_code":"ISA.9.20","label":"20","content":"Cov pejxeem thoob tebchaws xawb txhua tsav yam los noj, tiamsis tsis tsau lawv plab; lawv tseem rov noj lawv cov menyuam!"},{"bible_id":"1525","chapter_code":"ISA.9","verse_code":"ISA.9.21","label":"21","content":"Cov Manaxes tawmtsam cov Efalayees thiab Efalayees tawmtsam cov Manaxes, thiab ob pab no sib sau tawmtsam cov Yudas. Vim tej no tus TSWV thiaj chim heev, thiab nws txhais tes tseem rau txim tsis tseg rau lawv."},{"bible_id":"1525","chapter_code":"ISA.10","verse_code":"ISA.10.1","label":"1","content":"Cov neeg uas rhawv kevcai tsis ncaj ncees thiab cov neeg uas sau kevcai los tswj kuv haivneeg,"},{"bible_id":"1525","chapter_code":"ISA.10","verse_code":"ISA.10.2","label":"2","content":"tsis pub kev ncaj ncees rau cov txomnyem thiab txwv kuv haivneeg pluag txoj cai kom nej txeeb tau cov pojntsuam thiab cov menyuam ntsuag tug, mas nej yuav raug kev puastsuaj lauj!"},{"bible_id":"1525","chapter_code":"ISA.10","verse_code":"ISA.10.3","label":"3","content":"Nej yuav ua li cas thaum txog hnub uas Vajtswv txiav txim rau nej? Nej yuav ua li cas thaum nws coj lwm haivneeg uas nyob deb tuaj ua kom nej puastsuaj? Nej yuav mus kom leejtwg pab nej, thiab nej yuav muab nej tej nyiaj coj mus tso rau qhov twg?"},{"bible_id":"1525","chapter_code":"ISA.10","verse_code":"ISA.10.4","label":"4","content":"Nej yuav raug tua tuag tas rau hauv tshavrog lossis raug cab mus kaw nrog cov neeg raug txim. Vim tej no nws thiaj chim heev; nws txhais tes thiaj rau txim tsis tseg rau nej."},{"bible_id":"1525","chapter_code":"ISA.10","verse_code":"ISA.10.5","label":"5","content":"Vajtswv hais tias, \u201cAxilias! Kuv yuav siv cov Axilias ua rab qws rau txim rau cov neeg uas ua rau kuv chim."},{"bible_id":"1525","chapter_code":"ISA.10","verse_code":"ISA.10.6","label":"6","content":"Kuv tso cov Axilias mus tawmtsam haivneeg uas tsis lees yuav Vajtswv; kuv hais kom lawv mus tawmtsam cov neeg uas ua rau kuv chim, kom mus txeeb, mus nyiag thiab mus tsimtxom cov neeg ntawd ib yam li tsuj tej hmoov av hauv tej plawv kev.\u201d"},{"bible_id":"1525","chapter_code":"ISA.10","verse_code":"ISA.10.7","label":"7","content":"Tiamsis tej no tsis raws li cov Axilias tus huabtais xav, nws lub siab tsis xav li ntawd; nws lub homphiaj yog xav ua kom puastsuaj thiab txiav txhua haivneeg kom tu kev nrho xwb."},{"bible_id":"1525","chapter_code":"ISA.10","verse_code":"ISA.10.8","label":"8","content":"Nws khav hais tias, \u201cTsis yog kuv cov thawj tubrog txhua tus puavleej yog vajntxwv huv tibsi los?"},{"bible_id":"1525","chapter_code":"ISA.10","verse_code":"ISA.10.9","label":"9","content":"Kuv txeeb tau lub nroog Kanaus thiab lub nroog Kakhemis, lub nroog Hamas thiab lub nroog Alepas. Kuv tua yeej lub nroog Xamalis thiab lub nroog Damaxes huv tibsi."},{"bible_id":"1525","chapter_code":"ISA.10","verse_code":"ISA.10.10","label":"10","content":"Kuv txhais tes rau txim rau cov tebchaws uas pe mlom, cov mlom ntawd tseem ntau tshaj cov uas nyob hauv lub nroog Yeluxalees thiab hauv lub nroog Xamalis."},{"bible_id":"1525","chapter_code":"ISA.10","verse_code":"ISA.10.11","label":"11","content":"Kuv twb ua rau lub nroog Xamalis thiab tej mlom uas nyob hauv raug puastsuaj tas huv tibsi lawm. Kuv yuav ua ib yam li ntawd rau lub nroog Yeluxalees thiab cov mlom uas nyob hauv kom puastsuaj thiab.\u201d"},{"bible_id":"1525","chapter_code":"ISA.10","verse_code":"ISA.10.12","label":"12","content":"Tiamsis tus Tswv hais tias, \u201cThaum kuv ua kuv tej haujlwm saum Roob Xi-oos thiab hauv lub nroog Yeluxalees tas lawm, kuv yuav rau txim rau tus huabtais uas kav tebchaws Axilias, vim nws txojkev khavtheeb.\u201d"},{"bible_id":"1525","chapter_code":"ISA.10","verse_code":"ISA.10.13","label":"13","content":"Tus huabtais uas kav tebchaws Axilias khav hais tias, \u201cTej haujlwm no yog kuv tib leeg ua tiav xwb. Kuv muaj zog, muaj tswvyim thiab ntse heev. Kuv nam lwm haivneeg tej ciam dej ciam av thiab txhav lawv tej nyiaj txiag nqa los. Kuv zoo li tus heev nyuj uas nrau cov neeg uas zaum saum tej zwmtxwv kom poob tas."},{"bible_id":"1525","chapter_code":"ISA.10","verse_code":"ISA.10.14","label":"14","content":"Txhua haivneeg uas nyob hauv ntiajteb no zoo ib yam li tej zes noog; kuv muab lawv tej nyiaj txiag yoojyim ib yam li kuv muab tej qe noog; tsis muaj ib tug twg ntxuaj tis kom kuv ntshai thiab tsis muaj ib tug twg qhib ncauj nthe kuv li.\u201d"},{"bible_id":"1525","chapter_code":"ISA.10","verse_code":"ISA.10.15","label":"15","content":"Tus TSWV hais tias, \u201cRab taus muaj peevxwm tsav tau hwjchim loj dua tus uas siv rab taus los? Rab kaw tseemceeb dua tus uas siv rab kaw los? Rab qws nqa tsis taus tus neeg uas siv rab qws; tsuas yog tus neeg uas siv rab qws thiaj nqa taus rab qws xwb.\u201d"},{"bible_id":"1525","chapter_code":"ISA.10","verse_code":"ISA.10.16","label":"16","content":"Tus TSWV uas muaj hwjchim loj kawg nkaus yuav tso kab mob los rau txim rau cov neeg uas lawv txav lawv kom rog rog. Hauv lawv lub nrog cev yuav kub ib yam li hluavtaws hlawv."},{"bible_id":"1525","chapter_code":"ISA.10","verse_code":"ISA.10.17","label":"17","content":"Vajtswv yog cov Yixalayees lub teeb uas ci pom kev, nws yog lub cubtawg ntawd ntag. Cov Yixalayees tus Vajtswv uas dawbhuv yuav ua tus nplaim taws, hnub ntawd yuav kub txhua yam, txawm yog tej hmab pos thiab ntoo pos los yuav kub hnyiab tas huv tibsi."},{"bible_id":"1525","chapter_code":"ISA.10","verse_code":"ISA.10.18","label":"18","content":"Tus TSWV yuav muab nws tej havzoov thiab nws tej teb ua kom puastsuaj tas, tsis hais tus ntsujplig thiab lub cev yuav zoo ib yam li tej kab mob phem los raug cov neeg ntawd kom puastsuaj ntag."},{"bible_id":"1525","chapter_code":"ISA.10","verse_code":"ISA.10.19","label":"19","content":"Hauv lub havzoov ntawd tsuas tshuav tsob puav ntoo lawm xwb, txawm yog tej menyuam yaus los yeej suav txheeb."},{"bible_id":"1525","chapter_code":"ISA.10","verse_code":"ISA.10.20","label":"20","content":"Hnub ntawd cov Yixalayees uas seem yuav tsis vamkhom lub tebchaws uas muab lawv ua puastsuaj ntawd. Tiamsis lawv yuav muab siab npuab tus TSWV uas yog cov Yixalayees tus Vajtswv uas dawbhuv, tus ncaj ncees thiab tus tseeb."},{"bible_id":"1525","chapter_code":"ISA.10","verse_code":"ISA.10.21","label":"21","content":"Cov Yixalayees uas seem yuav rov los cuag lawv tus Vajtswv uas muaj hwjchim loj kawg nkaus."},{"bible_id":"1525","chapter_code":"ISA.10","verse_code":"ISA.10.22","label":"22","content":"Txawm yog cov Yixalayees coob npaum li tej suabzeb ntawm ntug hiavtxwv los cov uas tau rov los muaj tsawg kawg li. Kev txiav txim yeej muaj teem tseg rau neeg lawm, thiab yeej tsimnyog lawv raug kawg li."},{"bible_id":"1525","chapter_code":"ISA.10","verse_code":"ISA.10.23","label":"23","content":"Tus TSWV tus uas muaj hwjchim loj kawg nkaus yuav tso kev puastsuaj los rau hauv lub ntiajteb no raws li nws hais tseg lawm."},{"bible_id":"1525","chapter_code":"ISA.10","verse_code":"ISA.10.24","label":"24","content":"Tus TSWV uas muaj hwjchim loj kawg nkaus hais tias, \u201cKuv haivneeg uas nyob hauv lub nroog Xi-oos, nej tsis txhob ntshai cov Axilias thaum lawv nqa qws thiab nqa nplawm tuaj ntaus nej ib yam li cov Iziv tau ua rau nej."},{"bible_id":"1525","chapter_code":"ISA.10","verse_code":"ISA.10.25","label":"25","content":"Kuv txojkev chim uas rau txim rau nej twb yuav dhau, kuv txojkev chim yuav ua kom lawv raug kev puastsuaj."},{"bible_id":"1525","chapter_code":"ISA.10","verse_code":"ISA.10.26","label":"26","content":"Kuv yog tus TSWV uas muaj hwjchim loj kawg nkaus, kuv yuav muab kuv tus nplawm ntaus lawv ib yam li kuv ntaus cov Midias ntawm lub Pobzeb Aules, thiab kuv yuav tsa kuv tus nplawm rau saum cov dej hiavtxwv ib yam li kuv ua rau cov Iziv."},{"bible_id":"1525","chapter_code":"ISA.10","verse_code":"ISA.10.27","label":"27","content":"Hnub ntawd, kuv yuav tso kom nej dim ntawm cov Axilias; lawv lub nra hnyav yuav plam saum nej xubpwg thiab lawv tus quab uas khuam nej cajdab yuav lov.\u201d"},{"bible_id":"1525","chapter_code":"ISA.10","verse_code":"ISA.10.28","label":"28","content":"Cov tubrog Axilias tau mus txeeb lub nroog A-is;  lawv tuaj dhau lub nroog Minkaloos, lawv thiaj muab lawv tej khoom coj tuaj tso rau hauv lub nroog Mikamas."},{"bible_id":"1525","chapter_code":"ISA.10","verse_code":"ISA.10.29","label":"29","content":"Lawv hla dhau plaws lub kwjha rau sab tid, thiab lawv pw ib hmos hauv lub nroog Nkenpas; cov pejxeem uas nyob hauv lub nroog Lamas ntshai heev, thiab cov neeg uas nyob hauv Vajntxwv Xa-ules lub zos Nkinpe-as khiav tas lawm."},{"bible_id":"1525","chapter_code":"ISA.10","verse_code":"ISA.10.30","label":"30","content":"Cov neeg Nkalees, cia li quaj los mas! Cov neeg La-isas, cia li mloog! Cov neeg Anathaus, cia li teb nws!"},{"bible_id":"1525","chapter_code":"ISA.10","verse_code":"ISA.10.31","label":"31","content":"Cov neeg Mamenas tabtom khiav, thiab cov neeg Nkenpas yuav tsum khiav tiag kom dim."},{"bible_id":"1525","chapter_code":"ISA.10","verse_code":"ISA.10.32","label":"32","content":"Hnub no yeebncuab twb tuaj puv tas rau hauv lub nroog Naunpas lawm, thiab lawv yuav yoj nrig rau lub Roob Xi-oos uas nyob hauv lub nroog Yeluxalees."},{"bible_id":"1525","chapter_code":"ISA.10","verse_code":"ISA.10.33","label":"33","content":"Tus TSWV uas muaj hwjchim loj kawg nkaus yuav muab lawv co kom poob ib yam li txo tej ceg ntoo. Lawv tej kev khavtheeb thiab tsav hwjchim uas siab heev yuav raug muab ntov kom vau thiab poob tsim."},{"bible_id":"1525","chapter_code":"ISA.10","verse_code":"ISA.10.34","label":"34","content":"Tus TSWV yuav muab taus ntov lawv ib yam li ntov ntoo hauv plawv zoov, txawm yog tej ntoo uas zoo heev pem Roob Lenpanoos los yeej yuav vau tas huv tibsi."},{"bible_id":"1525","chapter_code":"ISA.11","verse_code":"ISA.11.1","label":"1","content":"Daviv cajces zoo ib yam li tsob ntoo uas twb muab ntov lawm; tiamsis lub hauvpaus rov hlav dua ib tug ntsuag tshiab. Yog li ntawd, tus vajntxwv tshiab yuav sawv hauv Daviv cov xeebntxwv los."},{"bible_id":"1525","chapter_code":"ISA.11","verse_code":"ISA.11.2","label":"2","content":"Vajtswv tus ntsujplig yuav pub kom nws muaj tswvyim, muaj kev txawj ntse thiab paub tswj nws haivneeg. Nws yuav paub tus TSWV lub siab nyiam thiab hwm tus TSWV,"},{"bible_id":"1525","chapter_code":"ISA.11","verse_code":"ISA.11.3","label":"3","content":"thiab nws nyob kaj siab lug vim nws mloog Vajtswv lus. Nws yuav tsis txiav txim raws li nws lub qhovmuag pom lossis nws lub pobntseg hnov,"},{"bible_id":"1525","chapter_code":"ISA.11","verse_code":"ISA.11.4","label":"4","content":"nws yuav txiav txim ncaj ncees rau cov neeg pluag thiab tsa cov neeg uas tsis muaj leejtwg pab txoj cai. Nws lo lus zoo li ib rab qws uas ntaus lub ntiajteb no, thiab nws tej pa yuav tua cov neeg siab phem."},{"bible_id":"1525","chapter_code":"ISA.11","verse_code":"ISA.11.5","label":"5","content":"Kev ncaj ncees yuav ua nws txoj siv sia, thiab kev ua siab ncaj yuav ua pluaj ntaub rau nws pav duav."},{"bible_id":"1525","chapter_code":"ISA.11","verse_code":"ISA.11.6","label":"6","content":"Hma thiab yaj yuav nyob tau ua ke, tsov pomtxwv yuav pw nrog menyuam tshis. Menyuam nyuj thiab menyuam tsov ntxhuav yuav noj zaub ua ke, thiab tej menyuam yaus yuav ua cov yug tej tsiaj ntawd."},{"bible_id":"1525","chapter_code":"ISA.11","verse_code":"ISA.11.7","label":"7","content":"Nyuj thiab dais yuav noj zaub ua ke, menyuam nyuj thiab menyuam dais yuav pw ua ke. Tsov ntxhuav yuav noj quavnyab ib yam li nyuj noj."},{"bible_id":"1525","chapter_code":"ISA.11","verse_code":"ISA.11.8","label":"8","content":"Txawm yog tus menyuam yaus uas tseem noj mis mus ua si ze ntawm tus nab muaj taug lub qhov los tsis ntshai, thiab menyuam yaus cev tes kov nab los nab tsis tom."},{"bible_id":"1525","chapter_code":"ISA.11","verse_code":"ISA.11.9","label":"9","content":"Saum Xi-oos uas yog Vajtswv lub Roob dawbhuv yuav tsis muaj kev txhawj kev ntshai lossis kev phem kev qias. Tej neeg thoob ntiajteb yuav paub tus TSWV ib yam li dej puv nkaus hiavtxwv."},{"bible_id":"1525","chapter_code":"ISA.11","verse_code":"ISA.11.10","label":"10","content":"Muaj ib hnub Yexais tus Cag yuav sawv ua ib yam cim tseemceeb rau txhua haivneeg pom; lawv yuav tuaj sib sau rau hauv nws lub nroog thiab hawm nws."},{"bible_id":"1525","chapter_code":"ISA.11","verse_code":"ISA.11.11","label":"11","content":"Hnub ntawd, tus Tswv yuav siv nws lub hwjchim mus coj nws haivneeg uas tseem tshuav nyob pem tebchaws Axilias thiab nyob nram tebchaws Iziv, hauv tebchaws Patalaus, tebchaws Sudas, tebchaws Elames, tebchaws Npanpiloos, tebchaws Hamas thiab tej tebchaws uas nyob raws ntug dej hiavtxwv, thiab tej koog povtxwv hauv hiavtxwv rov los nyob rau hauv lawv lub qub teb qub chaw dua."},{"bible_id":"1525","chapter_code":"ISA.11","verse_code":"ISA.11.12","label":"12","content":"Tus Tswv yuav ua ib yam cim qhia rau txhua haivneeg paub hais tias nws tabtom sau cov Yixalayees thiab cov Yudas uas tau khiav mus nyob ua sab ua sua rau plaub ceg kaum ntuj lawm rov los nyob ua ke dua."},{"bible_id":"1525","chapter_code":"ISA.11","verse_code":"ISA.11.13","label":"13","content":"Cov Yixalayees tej kev khib yuav yaj tas mus, cov Yudas tej yeebncuab yuav raug txiav kom tu; cov Yixalayees yuav tsis khib cov Yudas ntxiv, thiab cov Yudas yuav tsis ua yeebncuab rau cov Yixalayees lawm."},{"bible_id":"1525","chapter_code":"ISA.11","verse_code":"ISA.11.14","label":"14","content":"Lawv yuav sau zog ua ke mus tawmtsam cov Filitees uas nyob sab hnubpoob, thiab lawv ua ke mus huab cov neeg uas nyob sab hnubtuaj. Lawv yuav tua yeej cov Edoos thiab cov Mau-am, thiab cov Amoos yuav mloog lawv lus."},{"bible_id":"1525","chapter_code":"ISA.11","verse_code":"ISA.11.15","label":"15","content":"Tus TSWV yuav ua kom Hiavtxwv Xu-es qhuav thiab tso khaub zeeg cua ntsawj tus Dej Efalates kom nqhuab, tsuas tseg xya ceg dej me xwb kom leejtwg los hla tau."},{"bible_id":"1525","chapter_code":"ISA.11","verse_code":"ISA.11.16","label":"16","content":"Yuav muaj ib txojkev loj hauv tebchaws Axilias rau nws haivneeg Yixalayees taug rov los ib yam li thaum ub lawv cov yawgkoob rov nram tebchaws Iziv los."},{"bible_id":"1525","chapter_code":"ISA.12","verse_code":"ISA.12.1","label":"1","content":"Hnub ntawd tej neeg yuav hu nkauj hais tias, \u201cTus TSWV, kuv ua koj tsaug! Koj tau chim heev rau kuv, tiamsis nimno koj tsis chim thiab koj nplig kuv lub siab lawm."},{"bible_id":"1525","chapter_code":"ISA.12","verse_code":"ISA.12.2","label":"2","content":"Vajtswv yeej yog kuv tus cawmseej; kuv yuav cia siab rau nws thiab yuav tsis muaj kev ntshai li. Tus TSWV yog kuv lub zog kuv thiaj hu nkauj qhuas nws; thiab nws yog kuv tus cawmseej."},{"bible_id":"1525","chapter_code":"ISA.12","verse_code":"ISA.12.3","label":"3","content":"Cov neeg nqhis dej zoo siab heev rau cov dej ntshiab li cas, Vajtswv haivneeg zoo siab heev thaum nws cawm lawv dim li ntawd.\u201d"},{"bible_id":"1525","chapter_code":"ISA.12","verse_code":"ISA.12.4","label":"4","content":"Txog hnub ntawd, cov neeg yuav hu nkauj zoo siab hais tias, \u201cUa tus TSWV tsaug! Hu nws los pab nej los mas! Qhia tej uas nws tau ua tas los rau txhua haivneeg; Qhia nws lub hwjchim uas loj kawg nkaus rau lawv paub!"},{"bible_id":"1525","chapter_code":"ISA.12","verse_code":"ISA.12.5","label":"5","content":"Cia li hu nkauj qhuas Vajtswv vim nws tau ua tej txujci tseemceeb. Cia kom lub ntiajteb tau hnov zaj no."},{"bible_id":"1525","chapter_code":"ISA.12","verse_code":"ISA.12.6","label":"6","content":"Nej txhua tus uas nyob hauv lub nroog Xi-oos cia li qw thiab hu nkauj! Cov Yixalayees tus Vajtswv uas dawbhuv yog tus muaj hwjchim loj kawg nkaus, nws nyob nrog nraim nws haivneeg.\u201d"},{"bible_id":"1525","chapter_code":"ISA.13","verse_code":"ISA.13.1","label":"1","content":"Vajtswv kom Amauxes tus tub Yaxayas hais cov lus no rau lub nroog Npanpiloos."},{"bible_id":"1525","chapter_code":"ISA.13","verse_code":"ISA.13.2","label":"2","content":"Tsa ib tug chij ntaus rog rau saum lub ncov roob do do, qw nrov nrov rau cov tubrog thiab co tes rau lawv kom cia li mus txeem cov nomtswv tej roojvag nroog."},{"bible_id":"1525","chapter_code":"ISA.13","verse_code":"ISA.13.3","label":"3","content":"Tus TSWV thiaj hu nws cov tubrog uas muaj cuabkav thiab siab tawv tuaj tua npluav rog dawbhuv thiab rau txim rau cov neeg uas nws chim rau."},{"bible_id":"1525","chapter_code":"ISA.13","verse_code":"ISA.13.4","label":"4","content":"Mloog tej suab nrov saum roob yog cov neeg uas coob coob tej suab, ntau haivneeg thiab ntau lub tebchaws tej suab tuaj sib sau ua ke. Vajtswv uas yog tus thawj rog tabtom txhij nws cov tubrog mus ntaus rog."},{"bible_id":"1525","chapter_code":"ISA.13","verse_code":"ISA.13.5","label":"5","content":"Lawv tuaj hauv tej tebchaws uas nyob deb puag tim qab ntuj kawg tuaj. Vim tus TSWV txojkev chim nws thiaj los tawmtsam tej tebchaws ntawd kom puastsuaj tagnrho."},{"bible_id":"1525","chapter_code":"ISA.13","verse_code":"ISA.13.6","label":"6","content":"Nej cia li ntsaj los mas! Hnub uas tus TSWV yuav los twb ze heev lawm, yog hnub uas tus muaj hwjchim loj kawg nkaus coj kev puastsuaj los rau nej."},{"bible_id":"1525","chapter_code":"ISA.13","verse_code":"ISA.13.7","label":"7","content":"Txhua tus neeg txhais npab yuav tsaug leeg, thiab txhua tus txivneej yuav qaug zog tas."},{"bible_id":"1525","chapter_code":"ISA.13","verse_code":"ISA.13.8","label":"8","content":"Lawv yuav ntshai heev thiab ibce mob cuag li tus pojniam mob plab yug menyuam. Lawv ntshai kawg, ib leeg tsa qhovmuag saib ib leeg, thiab lawv tej ntsejmuag kub cuag hluavtaws txhiab, vim lawv txojkev txajmuag."},{"bible_id":"1525","chapter_code":"ISA.13","verse_code":"ISA.13.9","label":"9","content":"Hnub uas tus TSWV los yuav muaj kev nruj tsiv, kev npautaws thiab kev chim. Lub ntiajteb yuav ua suabpuam tas, thiab txhua tus neeg txhaum yuav raug kev puastsuaj."},{"bible_id":"1525","chapter_code":"ISA.13","verse_code":"ISA.13.10","label":"10","content":"Txhua lub hnubqub saum nruab ntug thiab tej ntsauv hnubqub yuav tsis ci, lub hnub los yuav tsaus thiab lub hli los yuav tsis pom kev."},{"bible_id":"1525","chapter_code":"ISA.13","verse_code":"ISA.13.11","label":"11","content":"Tus TSWV hais tias, \u201cKuv yuav tso kev puastsuaj loj heev los rau lub ntiajteb thiab rau txim rau cov neeg ua phem ua qias vim lawv tej kev txhaum, rau qhov lawv muaj txim. Kuv yuav txo cov neeg khavtheeb lub hwjchim thiab rau txim rau cov neeg siab phem uas ua nruj ua tsiv."},{"bible_id":"1525","chapter_code":"ISA.13","verse_code":"ISA.13.12","label":"12","content":"Cov neeg uas seem muaj nqis tshaj tej tseem kub."},{"bible_id":"1525","chapter_code":"ISA.13","verse_code":"ISA.13.13","label":"13","content":"Hnub ntawd, kuv uas yog tus TSWV tus muaj hwjchim loj kawg nkaus yuav qhia kuv txojkev chim, kuv yuav ua kom lub ntuj co ua zog koog, thiab co lub ntiajteb kom txav tawm ntawm nws qhov chaw mus."},{"bible_id":"1525","chapter_code":"ISA.13","verse_code":"ISA.13.14","label":"14","content":"\u201cCov neeg txawv tebchaws uas nyob hauv lub nroog Npanpiloos yuav khiav rov qab mus rau hauv lawv lub tebchaws ib yam li tej kauv uas neeg mus raws tua thiab ib yam li pab yaj uas tsis muaj tus tswv saib."},{"bible_id":"1525","chapter_code":"ISA.13","verse_code":"ISA.13.15","label":"15","content":"Tus uas luag ntsib yuav raug muab hno kom tshab, thiab tus uas luag ntes tau yuav raug muab ntaj tua kom tuag."},{"bible_id":"1525","chapter_code":"ISA.13","verse_code":"ISA.13.16","label":"16","content":"Thaum ntawd lawv yuav nrhiav tsis muaj kev pab lawm; luag yuav nplawm lawv tej menyuam mos kom tuag tabmeeg lawv, luag yuav txeeb lawv tej tsev yuav, thiab luag yuav coj lawv tej pojniam mus yuam.\u201d"},{"bible_id":"1525","chapter_code":"ISA.13","verse_code":"ISA.13.17","label":"17","content":"Tus TSWV hais tias, \u201cKuv tabtom tshoov cov Medes  siab kom mus tua lub nroog Npanpiloos. Nyiaj los lawv tsis quavntsej thiab kub los lawv yeej tsis ntshaw li."},{"bible_id":"1525","chapter_code":"ISA.13","verse_code":"ISA.13.18","label":"18","content":"Lawv yuav muab hneevnti thiab xubvos tua cov tub hluas. Lawv yuav tsis hlub cov menyuam mos thiab tsis hlub tshua cov menyuam yaus li."},{"bible_id":"1525","chapter_code":"ISA.13","verse_code":"ISA.13.19","label":"19","content":"Lub nroog Npanpiloos uas zoo nkauj tshaj plaws tej nroog huv tibsi, yog lub nroog uas muaj cov neeg khavtheeb. Tiamsis kuv uas yog tus TSWV, kuv yuav hlawv lub nroog Npanpiloos povtseg ib yam li kuv twb hlawv lub nroog Xaudoos thiab lub nroog Kaumaulas lawm!"},{"bible_id":"1525","chapter_code":"ISA.13","verse_code":"ISA.13.20","label":"20","content":"Yuav tsis muaj neeg mus nyob rau hauv ntxiv lawm. Cov neeg Alav los yuav tsis mus teeb lawv tej tsevntaub, thiab tej neeg yug yaj los twb tsis cab lawv tej yaj mus noj zaub rau hauv lawm thiab."},{"bible_id":"1525","chapter_code":"ISA.13","verse_code":"ISA.13.21","label":"21","content":"Lub nroog ntawd yuav ua qhov chaw rau tej tsiaj tom tiaj suabpuam los nyob, thiab ua chaw rau plas los ua zes. Yuav ua qhov chaw rau noog ntxhuav nyob, sai yuav los nyob thiab tsuj kom puastsuaj tas."},{"bible_id":"1525","chapter_code":"ISA.13","verse_code":"ISA.13.22","label":"22","content":"Tej chaw tsomfaj thiab tej loog yuav ua chaw rau hma liab thiab hma ntsuab nqov ntuj. Npanpiloos lub sijhawm twb los yuav txog! Nws lub caij twb yuav dhau.\u201d"},{"bible_id":"1525","chapter_code":"ISA.14","verse_code":"ISA.14.1","label":"1","content":"Tus TSWV hlub thiab nco txog Yakhauj, nws thiaj rov xaiv haivneeg Yixalayees dua thiab yuav tso lawv rov los nyob hauv lawv lub tebchaws. Cov neeg txawv tebchaws yuav los nrog lawv nyob."},{"bible_id":"1525","chapter_code":"ISA.14","verse_code":"ISA.14.2","label":"2","content":"Ntau haivneeg yuav pab coj cov Yixalayees rov los rau hauv lawv lub tebchaws uas tus TSWV muab pub rau lawv lawm, thiab cov neeg txawv tebchaws yuav ua cov Yixalayees qhev nyob hauv lub tebchaws ntawd. Cov neeg uas thaum ub ntes cov Yixalayees, nimno cov Yixalayees yuav ntes lawv, thiab cov Yixalayees yuav tswjhwm cov neeg uas thaum ub tsimtxom lawv."},{"bible_id":"1525","chapter_code":"ISA.14","verse_code":"ISA.14.3","label":"3","content":"Tus TSWV yuav tso cov Yixalayees dim ntawm lawv tej kev lwj siab, kev txomnyem thiab kev raug luag yuam ua haujlwm hnyav."},{"bible_id":"1525","chapter_code":"ISA.14","verse_code":"ISA.14.4","label":"4","content":"Thaum tus TSWV ua tej no, lawv yuav thuam tus vajntxwv uas kav lub nroog Npanpiloos hais tias, \u201cTus vajntxwv uas limhiam tshaj plaws twb ntog lawm! Nws yuav tsis tau tsimtxom leejtwg ntxiv lawm!"},{"bible_id":"1525","chapter_code":"ISA.14","verse_code":"ISA.14.5","label":"5","content":"Tus TSWV twb muab cov neeg nruj tsiv tus qws thiab tus cwj lov povtseg lawm,"},{"bible_id":"1525","chapter_code":"ISA.14","verse_code":"ISA.14.6","label":"6","content":"vim lawv siv lawv txojkev chim tsimtxom tej neeg thiab tsis tseg txojkev tsimtxom tej haivneeg uas lawv mus tua yeej li."},{"bible_id":"1525","chapter_code":"ISA.14","verse_code":"ISA.14.7","label":"7","content":"Nimno lub ntiajteb muaj kev kaj siab thiab muaj kev thajyeeb, thiab txhua tus yuav hu nkauj zoo siab."},{"bible_id":"1525","chapter_code":"ISA.14","verse_code":"ISA.14.8","label":"8","content":"Tej ntoo thuv thiab ntoo ciab uas nyob pem Roob Lenpanoos zoo siab heev thiab hais tias, \u2018Tus vajntxwv ntawd ntog lawm, yuav tsis muaj leejtwg tuaj ntov peb lawm.\u2019"},{"bible_id":"1525","chapter_code":"ISA.14","verse_code":"ISA.14.9","label":"9","content":"\u201cTubtuag teb qhib qhovrooj lug tos tus vajntxwv uas kav lub nroog Npanpiloos. Cov muaj hwjchim thaum ub uas kav lub ntiajteb no tej plig sawv zom zaws tuaj tos koj thaum koj los. Cov vajntxwv ntawd tej plig tawm zom zaws saum lawv tej zwmtxwv."},{"bible_id":"1525","chapter_code":"ISA.14","verse_code":"ISA.14.10","label":"10","content":"Lawv yuav hais rau nws hais tias, \u2018Nimno koj los tsaug muag thiab zoo ib yam li peb lawm xwb."},{"bible_id":"1525","chapter_code":"ISA.14","verse_code":"ISA.14.11","label":"11","content":"Luag ibtxwm ntaus tej suab nkauj nogncas qhuas koj, tiamsis nimno koj los nyob hauv tubtuag teb no lawm. Koj pw saum lub txaj uas muaj kas ua koj daim pam pua thiab daim pam vov.\u2019 \u201d"},{"bible_id":"1525","chapter_code":"ISA.14","verse_code":"ISA.14.12","label":"12","content":"Tus vajntxwv uas kav lub nroog Npanpiloos, koj yog lub hnubqub uas ci thaum yuav kaj ntug, koj tau poob saum ntuj los! Yav tas los koj tua yeej ntau haivneeg, tiamsis nimno twb muab koj pov rau hauv av lawm."},{"bible_id":"1525","chapter_code":"ISA.14","verse_code":"ISA.14.13","label":"13","content":"Koj xav hais tias koj yuav nce mus saum ntuj thiab coj koj lub zwmtxwv mus teeb rau saum Vajtswv tej hnubqub uas siab tshaj plaws. Koj xav hais tias koj yuav mus zaum li tus vajntxwv rau saum lub roob pem sab qaumteb, qhov chaw uas tej vajtswv tuaj sib sau ua ke."},{"bible_id":"1525","chapter_code":"ISA.14","verse_code":"ISA.14.14","label":"14","content":"Koj hais tias koj yuav nce mus saum cov huab thiab ua ib yam li Vajtswv tus uas muaj hwjchim loj kawg nkaus."},{"bible_id":"1525","chapter_code":"ISA.14","verse_code":"ISA.14.15","label":"15","content":"Tiamsis luag yuav muab koj pov mus rau hauv tubtuag teb lub qhov uas tob tshaj plaws."},{"bible_id":"1525","chapter_code":"ISA.14","verse_code":"ISA.14.16","label":"16","content":"Cov neeg tuag uas pom koj yuav tsa qhovmuag saib koj. Lawv yuav nug hais tias, \u201cTus txivneej no puas yog tus uas co lub ntiajteb thiab txhua lub tebchaws ua zog koog?"},{"bible_id":"1525","chapter_code":"ISA.14","verse_code":"ISA.14.17","label":"17","content":"Tus txivneej no puas yog tus uas ua rau ntau lub nroog raug puastsuaj thiab muab lub ntiajteb ntxeev ua suabpuam tas lawm? Tus txivneej no puas yog tus uas tsis tso nws cov neeg raug txim mus tsev li?\u201d"},{"bible_id":"1525","chapter_code":"ISA.14","verse_code":"ISA.14.18","label":"18","content":"Tagnrho tej vajntxwv ntawm txhua haivneeg nyias yuav pw hauv nyias lub qhov ntxa,"},{"bible_id":"1525","chapter_code":"ISA.14","verse_code":"ISA.14.19","label":"19","content":"tiamsis koj tsis muaj qhov ntxa, thiab muab koj lub cev povtseg lwj tsus rau sab nraud. Tej tubrog uas tuag hauv tshavrog tej cev yuav tsuam koj lub cev sib xyaws daws rau hauv lub qhov pobzeb thiab muab txhub rau."},{"bible_id":"1525","chapter_code":"ISA.14","verse_code":"ISA.14.20","label":"20","content":"Rau qhov koj muab koj lub tebchaws ua puastsuaj tas thiab koj tua koj haivneeg; yuav tsis muaj leejtwg muab koj coj mus faus li lwm tus vajntxwv. Yuav tsis pub koj tsevneeg uas ua phem ib tug seem hlo li."},{"bible_id":"1525","chapter_code":"ISA.14","verse_code":"ISA.14.21","label":"21","content":"Npaj qhov chaw coj nws cov tub mus tua, vim tej kev txhaum uas lawv cov yawgkoob tau ua los lawm, tsis txhob pub lawv tau kav lub ntiajteb no thiab tsim tej nroog kom puv ntiajteb hlo li."},{"bible_id":"1525","chapter_code":"ISA.14","verse_code":"ISA.14.22","label":"22","content":"Tus TSWV uas muaj hwjchim loj kawg nkaus hais tias, \u201cKuv yuav ua rau lub nroog Npanpiloos kom puastsuaj tas. Kuv tsis tseg ib yam dabtsi hlo li, tej menyuam yaus los tsis tseg cia, tsis pub kom muaj ib tug seem. Kuv yog tus TSWV uas hais tej lus no ntag."},{"bible_id":"1525","chapter_code":"ISA.14","verse_code":"ISA.14.23","label":"23","content":"Kuv yuav muab lub nroog Npanpiloos ntxeev ua hav iav thiab ua chaw rau plas nyob. Kuv yuav muab rab khaubrhuab uas yog kev puastsuaj cheb lub nroog Npanpiloos thiab txhua yam mus povtseg. Kuv yog tus TSWV uas hais tej lus no ntag.\u201d"},{"bible_id":"1525","chapter_code":"ISA.14","verse_code":"ISA.14.24","label":"24","content":"Tus TSWV uas muaj hwjchim loj kawg nkaus coglus hais tias, \u201cKuv tau kom tseg li cas lawm, kuv yuav ua raws li ntawd. Kuv tau npaj siab li cas lawm, kuv yuav ua kom tiav li ntawd."},{"bible_id":"1525","chapter_code":"ISA.14","verse_code":"ISA.14.25","label":"25","content":"Kuv yuav muab cov Axilias ua kom puastsuaj tas rau hauv kuv lub tebchaws uas cov Yixalayees nyob, thiab muab lawv faus rau saum kuv tej hauv roob. Kuv yuav tshem cov Axilias tus quab saum kuv haivneeg lub xubpwg thiab tso kom lawv dim ntawm tej kev nyuaj siab uas lawv raug."},{"bible_id":"1525","chapter_code":"ISA.14","verse_code":"ISA.14.26","label":"26","content":"Ntawm no yog kuv lub homphiaj rau lub ntiajteb, thiab kuv tsa kuv txhais tes mus rau txim rau ntau haivneeg.\u201d"},{"bible_id":"1525","chapter_code":"ISA.14","verse_code":"ISA.14.27","label":"27","content":"Tus TSWV uas muaj hwjchim loj kawg nkaus npaj siab ua li no; nws tsa nws txhais tes rau txim thiab tsis muaj leejtwg cheem tau nws."},{"bible_id":"1525","chapter_code":"ISA.14","verse_code":"ISA.14.28","label":"28","content":"Xyoo uas Vajntxwv Ahas tuag muaj ib tsab xov tuaj hais li no:"},{"bible_id":"1525","chapter_code":"ISA.14","verse_code":"ISA.14.29","label":"29","content":"Cov neeg Filitees, tus nplawm uas nplawm nej lov lawm, tiamsis nej tsis txhob rawm zoo siab. Thaum ib tug nab tuag lawm, muaj dua lwm tus uas tsiv tshaj los hloov tus ntawd chaw. Lub qe nab daug tau ib tug zaj uas ya taus."},{"bible_id":"1525","chapter_code":"ISA.14","verse_code":"ISA.14.30","label":"30","content":"Tus TSWV yuav ua tus tswv yug yaj rau cov neeg txomnyem uas yog nws haivneeg thiab yuav cia lawv nyob kaj siab lug. Tiamsis nws yuav tso kev tshaib nqhis los rau cov Filitees thiab yuav tsis pub kom ib tug muaj sia nyob li."},{"bible_id":"1525","chapter_code":"ISA.14","verse_code":"ISA.14.31","label":"31","content":"Cov Filitees tej nroog, cia li quaj qw thov kev pab los mas! Nej cia li ntshai! Yuav muaj pa ncho auv niab sab qaumteb tuaj ua rau cov tubrog tsis muaj ib tug siab tawv tiv tau hlo li."},{"bible_id":"1525","chapter_code":"ISA.14","verse_code":"ISA.14.32","label":"32","content":"Peb yuav teb cov Filitees tsab xov uas lawv hais tuaj rau peb li cas? Peb yuav teb rau lawv hais tias, \u201cVajtswv yog tus txhim kho lub Roob Xi-oos kom nws haivneeg uas raug kev txomnyem thiaj tau chaw cawm siav.\u201d"},{"bible_id":"1525","chapter_code":"ISA.15","verse_code":"ISA.15.1","label":"1","content":"Ntawm no yog cov lus uas hais txog lub tebchaws Mau-am. Ib hmos xwb lub nroog Ales thiab lub nroog Kiles raug kev puastsuaj tas thiab lub tebchaws nyob ntsiag to."},{"bible_id":"1525","chapter_code":"ISA.15","verse_code":"ISA.15.2","label":"2","content":"Cov neeg hauv lub nroog Dinpoos  nce mus quaj hauv lawv tej tsev teev dab saum tej ncov roob. Cov Mau-am uas nyob thoob plaws lub nroog Nenpaus thiab Medenpas quaj tu siab nrho muab lawv tej plaubhau thiab lawv tej hwjtxwv chais povtseg."},{"bible_id":"1525","chapter_code":"ISA.15","verse_code":"ISA.15.3","label":"3","content":"Tej neeg puavleej npua ntaubtsaj mus nyob tom tej kev; cov neeg mus quaj nyiav hauv plawv nroog thiab saum tej rutsev."},{"bible_id":"1525","chapter_code":"ISA.15","verse_code":"ISA.15.4","label":"4","content":"Cov neeg hauv lub nroog Hesenpoos thiab Ele-ales tsa suab hlo quaj, lawv tej suab quaj nrov mus txog puag tim Yahaxes. Twb yog vim li no cov tubrog thiaj ntshai tshee hnyo, thiab lawv zog ntaug tas huv tibsi."},{"bible_id":"1525","chapter_code":"ISA.15","verse_code":"ISA.15.5","label":"5","content":"Kuv lub siab quaj dhi rau lub tebchaws Mau-am! Cov neeg tawg khiav mus rau hauv lub nroog Xau-as, thiab mus rau hauv lub nroog Elas Selisiyas. Qee leej quaj taug kev nce mus rau pem lub nroog Luhithas qee leej taug kev khiav mus rau hauv lub nroog Haulauna-ees; lawv quaj nrov heev rau lawv tej kev piamsij ntawd."},{"bible_id":"1525","chapter_code":"ISA.15","verse_code":"ISA.15.6","label":"6","content":"Tus dej Nimilees nqhuab lawm, tej nyom uas tuaj ntawm ob sab ntug dej tuag tas thiab tsis tshuav ib yam nroj tsuag dabtsi tseem ntsuab nyob qhov twg li."},{"bible_id":"1525","chapter_code":"ISA.15","verse_code":"ISA.15.7","label":"7","content":"Cov neeg nrhiav kev coj lawv tej khoom uas seem khiav mus hla lub Hav Vilaus."},{"bible_id":"1525","chapter_code":"ISA.15","verse_code":"ISA.15.8","label":"8","content":"Tej suab quaj nrov thoob plaws tebchaws Mau-am. Nyob hauv lub nroog Ela-ees thiab Npelelis los yeej hnov tej suab quaj huv tibsi."},{"bible_id":"1525","chapter_code":"ISA.15","verse_code":"ISA.15.9","label":"9","content":"Tus dej hauv lub nroog Dinpoos tsuas pom ntshav liab ploog xwb, thiab Vajtswv tseem muab tej yam uas phem tshaj plaws tsub ntxiv rau cov neeg uas nyob hauv thiab. Cov neeg Mau-am uas khiav dim thiab cov uas seem nyob hauv lub tebchaws puavleej raug tsov ntxhuav tom tuag tas."},{"bible_id":"1525","chapter_code":"ISA.16","verse_code":"ISA.16.1","label":"1","content":"Cov Mau-am tso neeg cab ib tug menyuam yaj hauv lub nroog Xelas taug txojkev hauv tiaj suabpuam tuaj rau saum lub roob Xi-oos ua khoom pub rau tus nom kav lub tebchaws uas nyob hauv lub nroog Yeluxalees."},{"bible_id":"1525","chapter_code":"ISA.16","verse_code":"ISA.16.2","label":"2","content":"Mau-am cov ntxhais mus sawv ntawm ntug Dej Alenoos tos hla dej thiab mus mus los los ib yam li tej menyuam noog uas muab tshem tawm ntawm lub zes."},{"bible_id":"1525","chapter_code":"ISA.16","verse_code":"ISA.16.3","label":"3","content":"Lawv hais rau cov Yudas hais tias, \u201cThov qhia saib peb yuav ua li cas. Thov nej tsomkwm peb ib yam li tus ntoo uas ua duab ntxoov txias zias thaum tavsu thiab thov cia peb so hauv nej tus duab ntxoov ntxoo. Peb yog neeg tawg rog; thov muab peb zais rau ntawm qhov chaw uas tsis muaj leejtwg tuaj nrhiav tau hlo li."},{"bible_id":"1525","chapter_code":"ISA.16","verse_code":"ISA.16.4","label":"4","content":"Thov cia peb nyob hauv nej lub tebchaws thiab tsomkwm kom peb dim ntawm cov neeg uas nrhiav peb tua.\u201d (Cov neeg limhiam twb yuav dhau mus, kev puastsuaj twb yuav kawg, thiab cov neeg uas tsim kev kub ntxhov rau lub tebchaws kom puastsuaj twb yuav ploj mus."},{"bible_id":"1525","chapter_code":"ISA.16","verse_code":"ISA.16.5","label":"5","content":"Ces yuav tsa Daviv ib tug xeebntxwv ua vajntxwv, nws yuav tswjhwm tsoom pejxeem ntawm lub siab ncaj ncees thiab kev hlub. Nws nrhiav txojkev ncaj ncees thiab maj ceev nrooj ua kom txojkev ncaj ncees ntawd tiav.)"},{"bible_id":"1525","chapter_code":"ISA.16","verse_code":"ISA.16.6","label":"6","content":"Cov Yudas teb hais tias, \u201cPeb twb hnov hais tias cov Mau-am yog cov neeg khavtheeb. Peb paub lawv yog neeg khavtheeb thiab muaj plhus, tiamsis lawv tej lus khavtheeb tsis muaj qabhau li.\u201d"},{"bible_id":"1525","chapter_code":"ISA.16","verse_code":"ISA.16.7","label":"7","content":"Cov neeg Mau-am yuav quaj vim tej kev txomnyem uas lawv raug ntawd. Lawv txhua tus yuav quaj heev thaum lawv nco txog tej zaub mov qab uas lawv noj hauv lub nroog Kiles Heles. Yuav muab lawv raws tawm khiav kom ploj qab ntais."},{"bible_id":"1525","chapter_code":"ISA.16","verse_code":"ISA.16.8","label":"8","content":"Tej teb uas nyob ze lub nroog Hesenpoos thiab cov Xinpemas tej vaj txiv hmab raug puastsuaj tas. Cov txiv hmab ntawd yog cov uas luag de los ua cawv rau ntau haivneeg haus. Muaj ib zaug cov txiv hmab ntawd hlav mus deb heev, mus txog ntua ntawm lub nroog Yaxes sab hnubtuaj hlav mus txog ntua tiaj suabpuam, thiab sab hnubpoob hlav mus txog ntua ntawm Hiavtxwv Tuag sab tim ub."},{"bible_id":"1525","chapter_code":"ISA.16","verse_code":"ISA.16.9","label":"9","content":"Yog li ntawd, kuv thiaj quaj rau cov Xinpemas cov txiv hmab ib yam li kuv quaj rau cov neeg Yaxes. Kuv tej kua muag poob rau lub nroog Hesenpoos thiab Ele-ales, vim muaj kev sib ntaus sib tua qw ntshoo nrooj los raug nej tej qoobloo thiab tej nplej uas nej twb sau tau lawm."},{"bible_id":"1525","chapter_code":"ISA.16","verse_code":"ISA.16.10","label":"10","content":"Nimno tsis muaj leejtwg zoo siab rau tej teb uas zoo qoobloo. Tsis muaj leejtwg qw lossis hu nkauj hauv tej vaj txiv hmab. Tsis muaj leejtwg tsuam tej txiv hmab ua cawv; tej suab qw zoo siab los ntsiag tas lawm."},{"bible_id":"1525","chapter_code":"ISA.16","verse_code":"ISA.16.11","label":"11","content":"Kuv seev tu siab nrho rau lub tebchaws Mau-am thiab lub nroog Kiles Heles."},{"bible_id":"1525","chapter_code":"ISA.16","verse_code":"ISA.16.12","label":"12","content":"Thaum cov Mau-am pluav qaug zog zis nce mus rau saum lub roob uas yog qhov chaw lawv teev dab thiab thaum lawv mus txog rau hauv lub tsev teev dab, lawv thov los tsis tau dabtsi."},{"bible_id":"1525","chapter_code":"ISA.16","verse_code":"ISA.16.13","label":"13","content":"Tej ntawd yog tus TSWV cov lus uas twb hais rau cov Mau-am ntxov los lawm."},{"bible_id":"1525","chapter_code":"ISA.16","verse_code":"ISA.16.14","label":"14","content":"Tiamsis nimno tus TSWV hais tias, \u201cTshuav peb xyoo lawm xwb, cov Mau-am lub meejmom yuav poob mus. Feem coob yuav puastsuaj, tsuas tshuav qee leej seem nyob lawm xwb, lawv yuav qaug zog kawg li.\u201d"},{"bible_id":"1525","chapter_code":"ISA.17","verse_code":"ISA.17.1","label":"1","content":"Tus TSWV hais tias, \u201cDamaxes yuav tsis tau ua ib lub nroog ntxiv lawm; nws yuav puastsuaj tas ua ib pawg."},{"bible_id":"1525","chapter_code":"ISA.17","verse_code":"ISA.17.2","label":"2","content":"Cov Xilias tej nroog yuav ua suabpuam mus ibtxhis.  Tej nroog ntawd yuav ua tshav zaub rau yaj thiab nyuj noj, thiab tsis muaj leejtwg yuav raws tau tej tsiaj ntawd tawm khiav."},{"bible_id":"1525","chapter_code":"ISA.17","verse_code":"ISA.17.3","label":"3","content":"Cov Yixalayees tej chaw fajxwm uas txhim pobzeb zoo heev yuav pob puas tas, thiab lub nroog Damaxes yuav poob hwjchim. Cov Xilias los yuav poob ntsejmuag ib yam li cov Yixalayees. Kuv yog tus TSWV uas muaj hwjchim loj kawg nkaus, kuv hais tej lus no ntag.\u201d"},{"bible_id":"1525","chapter_code":"ISA.17","verse_code":"ISA.17.4","label":"4","content":"Tus TSWV hais tias, \u201cHnub ntawd, yuav muab cov Yixalayees lub hwjchim txo kom nqis, thiab kev pluag yuav los hloov kev npluanuj."},{"bible_id":"1525","chapter_code":"ISA.17","verse_code":"ISA.17.5","label":"5","content":"Cov Yixalayees lub tebchaws yuav zoo nkaus li thaj teb uas twb hlais nplej thiab sau qoobloo tas, zoo li daim teb hauv lub Hav Lefayees thaum uas neeg muab tej qoobloo sau tas lawm."},{"bible_id":"1525","chapter_code":"ISA.17","verse_code":"ISA.17.6","label":"6","content":"Cov Yixalayees tshuav qee leej thiaj dim xwb, lawv yuav zoo ib yam li tsob txiv ntoo roj uas luag muab tej txiv de tas tshuav ob peb lub txiv nyob puag saum ntsis lossis seem lub puav txiv nyob rau hauv tej ceg uas qis xwb. Kuv yog tus TSWV uas yog cov Yixalayees tus Vajtswv, kuv hais tej lus no ntag.\u201d"},{"bible_id":"1525","chapter_code":"ISA.17","verse_code":"ISA.17.7","label":"7","content":"Hnub ntawd tej neeg yuav tig rov los cuag tus uas Tsim lawv kom pab lawv; nws yog cov Yixalayees tus Vajtswv uas dawbhuv."},{"bible_id":"1525","chapter_code":"ISA.17","verse_code":"ISA.17.8","label":"8","content":"Lawv yuav tsis mob siab rau tej thaj uas lawv txua tau ntawm lawv tes lossis tsis cia siab rau tej uas lawv txhais tes txua, tsis hais tej mlom pojniam Aselas thiab tej thaj hlawv hmoov tshuaj tsw qab hlo li."},{"bible_id":"1525","chapter_code":"ISA.17","verse_code":"ISA.17.9","label":"9","content":"Hnub ntawd tej nroog uas muaj ntsa yeej thaiv yuav puastsuaj thiab ua suabpuam tas ib yam li cov Hivis thiab cov Amaules  uas khiav cov Yixalayees thiab muab lawv tej nroog tso tseg ntag."},{"bible_id":"1525","chapter_code":"ISA.17","verse_code":"ISA.17.10","label":"10","content":"Cov Yixalayees, nej muab Vajtswv tus uas yog nej tus cawmseej thiab tus tiv thaiv nej ib yam li phab zeb tso tseg lawm. Nej tau mus xov tej vaj tseemceeb  kom tau chaw pehawm cov neeg txawv tebchaws tej vajtswv."},{"bible_id":"1525","chapter_code":"ISA.17","verse_code":"ISA.17.11","label":"11","content":"Txawm yog tej noob ntawd tuaj kaus mos nyoos thiab tawg paj kiag tagkis sawv ntxov uas nej cog ntawd los nej yuav tsis tau sau li. Hnub ntawd tsuas muaj kev txomnyem thiab kev mob kev nkeeg nkaus xwb."},{"bible_id":"1525","chapter_code":"ISA.17","verse_code":"ISA.17.12","label":"12","content":"Ntau haivneeg tej suab quaj nrov ntsoog qees cuag li dej hiavtxwv ntas; cov neeg tej suab quaj suab qw nrov ntsoog qees cuag li dej ntsawj."},{"bible_id":"1525","chapter_code":"ISA.17","verse_code":"ISA.17.13","label":"13","content":"Ntau haivneeg sawv los ua suab nrov ntsoog qees cuag li dej ntas, tiamsis Vajtswv cem lawv thiab ntiab lawv khiav mus deb kawg li lawm; nws muab lawv raws khiav ib yam li cua ntsawj tej hmoov av saum roob thiab ib yam li khaub zeeg cua ntsawj tej quavnyab ya ri niab."},{"bible_id":"1525","chapter_code":"ISA.17","verse_code":"ISA.17.14","label":"14","content":"Thaum tsaus ntuj lawv mus tsim kev kub ntxhov, tiamsis thaum kaj ntug tsis muaj lawv lawm. Tej ntawd yog nqis zog rau txhua tus uas tuaj huab peb lub tebchaws."},{"bible_id":"1525","chapter_code":"ISA.18","verse_code":"ISA.18.1","label":"1","content":"Tsuas hnov tej suab tis ntxuaj nrov tim tej ntug dej hauv lub tebchaws Sudas uas"},{"bible_id":"1525","chapter_code":"ISA.18","verse_code":"ISA.18.2","label":"2","content":"muaj cov nomtswv tsav cov nkoj uas muab tej tauj npaig ua tawm hauv lub tebchaws taug tus dej Niles tuaj. Nej cov neeg xa xov uas khiav ceev heev, nej cia li mus rau hauv lub tebchaws uas muaj cov neeg loj thiab nqaij tawv mos nyoos, mus rau ntawm haivneeg uas nyob deb thiab nyob ze los luag ntshai, thiab mus rau ntawm haivneeg uas muaj hwjchim thiab muaj zog heev uas muaj dej quas lawv lub tebchaws lawm."},{"bible_id":"1525","chapter_code":"ISA.18","verse_code":"ISA.18.3","label":"3","content":"Txhua tus uas nyob hauv ntiajteb no cia li mloog! Tsa qhovmuag saib tus chij uas tsa rau saum hauv roob! Thiab thaum hnov luag tshuab raj tshuab xyu cia li mloog!"},{"bible_id":"1525","chapter_code":"ISA.18","verse_code":"ISA.18.4","label":"4","content":"Tus TSWV hais rau kuv hais tias, \u201cKuv yuav nyob saum ntuj no saib tuaj ib yam li ntsu lwg thaum hmo ntuj lub caij ntuj tsaug uas sau qoobloo thiab ib yam li tshav tuaj ziab thaum nruab hnub."},{"bible_id":"1525","chapter_code":"ISA.18","verse_code":"ISA.18.5","label":"5","content":"Thaum ua ntej sau qoobloo uas tej paj txiv hmab zeeg thiab tej txiv hmab pib siav, yeebncuab yuav tuaj tua cov Sudas yoojyim ib yam li muab riam txiav tej ceg txiv hmab."},{"bible_id":"1525","chapter_code":"ISA.18","verse_code":"ISA.18.6","label":"6","content":"Luag yuav muab lawv cov tubrog uas tuag lawm tso tseg rau tej tsiaj qus thiab noog noj. Lub caij ntuj qhua noog yuav tau noj lawv thiab lub caij ntuj no tej tsiaj yuav tau noj lawv.\u201d"},{"bible_id":"1525","chapter_code":"ISA.18","verse_code":"ISA.18.7","label":"7","content":"Thaum txog lub sijhawm ntawd, tus TSWV uas muaj hwjchim loj kawg nkaus yuav tau txais tej khoom fij uas luag coj tim lub tebchaws uas muaj dej quas nruab nrab tuaj pub rau nws. Haivneeg ntawd yog haivneeg uas muaj zog thiab muaj hwjchim heev. Lawv loj thiab nqaij tawv mos nyoos, tej neeg uas nyob deb thiab nyob ze los puavleej ntshai lawv. Lawv yuav tuaj rau saum Roob Xi-oos, qhov chaw uas pehawm tus TSWV tus uas muaj hwjchim loj kawg nkaus."},{"bible_id":"1525","chapter_code":"ISA.19","verse_code":"ISA.19.1","label":"1","content":"Ntawm no yog cov lus uas hais txog lub tebchaws Iziv. Saib lauj, tus TSWV caij rawv ib tauv huab ceev heev nqis los rau hauv lub tebchaws Iziv lawm. Cov neeg Iziv tej mlom yuav raug tsuj tabmeeg ntawm nws xubntiag, lawv poob siab thiab zog ntaug tas."},{"bible_id":"1525","chapter_code":"ISA.19","verse_code":"ISA.19.2","label":"2","content":"Tus TSWV hais tias, \u201cKuv yuav tshoov cov Iziv siab kom lawv tej kwvtij sawv tawmtsam tej kwvtij, zejzog sawv tawmtsam zejzog, ib lub nroog sawv tawmtsam ib lub nroog thiab ib lub tebchaws yuav sawv tawmtsam ib lub tebchaws."},{"bible_id":"1525","chapter_code":"ISA.19","verse_code":"ISA.19.3","label":"3","content":"Kuv yuav mus ua kom cov Iziv tej tswvyim ploj tas thiab ua kom lawv tej kev xav puastsuaj. Lawv yuav mus thov lawv tej mlom pab lawv, mus saib yaig thiab mus thov cov neeg uas tuag lawm tej ntsujplig pab lawv."},{"bible_id":"1525","chapter_code":"ISA.19","verse_code":"ISA.19.4","label":"4","content":"Kuv yuav muab cov Iziv cob rau tus nom uas siab tawv heev txhais tes thiab tsa tus vajntxwv uas nruj tsiv tshaj plaws kav lawv. Kuv yog tus TSWV uas muaj hwjchim loj kawg nkaus, kuv hais tej lus no ntag.\u201d"},{"bible_id":"1525","chapter_code":"ISA.19","verse_code":"ISA.19.5","label":"5","content":"Tus dej Niles yuav nqhuab, thiab tus niamdej yuav tu."},{"bible_id":"1525","chapter_code":"ISA.19","verse_code":"ISA.19.6","label":"6","content":"Tej kwjdeg yuav tsw lwj ntxiag, thiab cov dej hauv tebchaws Iziv uas ntws los tshuam tus dej Niles yuav tu thiab nqhuab tas. Tej tauj npaig thiab kavtheej los yuav qhuav nkig nkuav,"},{"bible_id":"1525","chapter_code":"ISA.19","verse_code":"ISA.19.7","label":"7","content":"tej nroj tsuag uas tuaj ntawm ob sab ntug dej Niles, thiab tej qoobloo uas cog raws ob sab ntuj dej los yuav qhuav nkig nkuav thiab cua yuav muab ntsawj ya tas."},{"bible_id":"1525","chapter_code":"ISA.19","verse_code":"ISA.19.8","label":"8","content":"Cov neeg uas nrhiav noj yug nws lub neej uas yog nuv ntses thiab ntaus ntses hauv tus dej Niles yuav tu siab thiab quaj; lawv yuav tsis siv lawv tej nuv thiab tej vas ntxiv lawm."},{"bible_id":"1525","chapter_code":"ISA.19","verse_code":"ISA.19.9","label":"9","content":"Cov neeg ntsis paj los yuav ploj, thiab cov neeg ntos ntaub los yuav tas kev cia siab;"},{"bible_id":"1525","chapter_code":"ISA.19","verse_code":"ISA.19.10","label":"10","content":"cov neeg ntos ntaub hauv lub tebchaws yuav raug caij tsuj, thiab cov neeg uas mus ua zog kom tau nyiaj yuav tu siab heev."},{"bible_id":"1525","chapter_code":"ISA.19","verse_code":"ISA.19.11","label":"11","content":"Cov thawjcoj hauv lub nroog Xau-as puavleej yog neeg ruam! Falaus cov neeg txawj ntse los tuavxam ruam kawg li! Nej yuav ua li cas hais rau Falaus hais tias, \u201cPeb puavleej yog tub txawg tub ntse thiab peb yog cov vajntxwv puag thaum ub tej xeebntxwv?\u201d"},{"bible_id":"1525","chapter_code":"ISA.19","verse_code":"ISA.19.12","label":"12","content":"Falaus, koj cov tuavxam uas txawj ntse nyob qhov twg? Cia lawv mam li qhia rau koj thiab ua rau koj paub, saib tus TSWV uas muaj hwjchim loj kawg nkaus muaj lub homphiaj li cas rau lub tebchaws Iziv."},{"bible_id":"1525","chapter_code":"ISA.19","verse_code":"ISA.19.13","label":"13","content":"Cov thawjcoj hauv lub nroog Xau-as puavleej yog neeg ruam; cov thawjcoj hauv lub nroog Meefis raug kev ntxeev ntxias, cov uas ua ncej zeb txheem nws haivneeg tau coj cov Iziv mus yuam kev tas."},{"bible_id":"1525","chapter_code":"ISA.19","verse_code":"ISA.19.14","label":"14","content":"Tus TSWV ua kom lawv muab tej lus tuavxam tsis sib totaub los hais. Cov Iziv thiaj ua txhua yam yuam kev thiab ntog pujpoog ib yam li tus neeg qaug cawv uas nws rov tsuj nws cov ntuav ntog."},{"bible_id":"1525","chapter_code":"ISA.19","verse_code":"ISA.19.15","label":"15","content":"Tsis muaj ib yam dabtsi uas yuav pab tau lub tebchaws Iziv li, tsis hais taubhau lossis kotw, nplooj toovlaj lossis tej tauj npaig."},{"bible_id":"1525","chapter_code":"ISA.19","verse_code":"ISA.19.16","label":"16","content":"Hnub ntawd cov Iziv yuav muaj lub siab muag ib yam li tej pojniam. Lawv yuav ntshai tshee hnyo thaum lawv pom tus TSWV uas muaj hwjchim loj kawg nkaus tsa nws txhais tes rau txim rau lawv."},{"bible_id":"1525","chapter_code":"ISA.19","verse_code":"ISA.19.17","label":"17","content":"Cov Yudas yuav ua rau cov Iziv ntshai heev; txhua tus uas hnov yuav ntshai kawg nkaus, rau qhov tus TSWV uas muaj hwjchim loj kawg nkaus npaj tseg rau lawv lawm."},{"bible_id":"1525","chapter_code":"ISA.19","verse_code":"ISA.19.18","label":"18","content":"Thaum ntawd, tsuas tshuav tsib lub nroog hauv tebchaws Iziv thiaj hais lus Henplais lawm xwb. Cov neeg uas nyob hauv yuav tuav tus TSWV uas muaj hwjchim loj kawg nkaus lub npe thov. Cov nroog ntawd muaj ib lub yuav hu ua \u201cLub Nroog Hnub.\u201d"},{"bible_id":"1525","chapter_code":"ISA.19","verse_code":"ISA.19.19","label":"19","content":"Hnub ntawd yuav muaj ib lub thaj rau tus TSWV nyob hauv tebchaws Iziv thiab muaj ib tug ncej zeb uas muab fij rau tus TSWV nyob rau ntawm Iziv tus ciamteb."},{"bible_id":"1525","chapter_code":"ISA.19","verse_code":"ISA.19.20","label":"20","content":"Ob yam ntawd yuav ua cim thiab ua timkhawv rau tus TSWV uas muaj hwjchim loj kawg nkaus nyob hauv tebchaws Iziv. Thaum lawv quaj hu thov txog tus TSWV, vim muaj neeg tuaj tsimtxom lawv, tus TSWV thiaj txib ib tug los cawm lawv, tsomkwm lawv thiab tso lawv dim."},{"bible_id":"1525","chapter_code":"ISA.19","verse_code":"ISA.19.21","label":"21","content":"Hnub ntawd tus TSWV yuav qhia nws rau cov neeg Iziv paub; lawv yuav paub tus TSWV thiab pehawm nws; lawv yuav coj tsiaj tuaj tua hlawv fij thiab muab khoom tuaj fij rau nws. Lawv coglus rau nws thiab ua raws li tej lus uas lawv tau cog tseg."},{"bible_id":"1525","chapter_code":"ISA.19","verse_code":"ISA.19.22","label":"22","content":"Tus TSWV yuav rau txim rau cov Iziv, tiamsis nws yuav rov kho kom lawv zoo. Lawv yuav tig los cuag nws thiab nws yuav mloog lawv tej lus thov thiab yuav kho kom lawv tej mob zoo."},{"bible_id":"1525","chapter_code":"ISA.19","verse_code":"ISA.19.23","label":"23","content":"Hnub ntawd yuav muaj ib txoj niam kev loj nram tebchaws Iziv mus txog rau pem tebchaws Axilias. Cov Axilias yuav mus nram tebchaws Iziv, cov Iziv yuav tuaj pem tebchaws Axilias, thiab cov Iziv yuav nrog cov Axilias pehawm Vajtswv ua ke."},{"bible_id":"1525","chapter_code":"ISA.19","verse_code":"ISA.19.24","label":"24","content":"Hnub ntawd cov Yixalayees yuav muaj vajhuam sib luag ib yam li cov Iziv thiab cov Axilias, thiab peb haivneeg ntawd yuav ua rau neeg ntiajteb tau koob hmoov."},{"bible_id":"1525","chapter_code":"ISA.19","verse_code":"ISA.19.25","label":"25","content":"Tus TSWV uas muaj hwjchim loj kawg nkaus yuav foom koob hmoov rau lawv hais tias, \u201cKuv foom koob hmoov rau cov Iziv uas yog kuv haivneeg, cov Axilias uas kuv tsim, thiab cov Yixalayees uas kuv xaiv tseg.\u201d"},{"bible_id":"1525","chapter_code":"ISA.20","verse_code":"ISA.20.1","label":"1","content":"Xyoo uas Xalenkoos ua vajntxwv kav tebchaws Axilias, nws tau tso ib tug thawj tubrog tuaj tua lub nroog Asedaus thiab txeeb tau lub nroog ntawd."},{"bible_id":"1525","chapter_code":"ISA.20","verse_code":"ISA.20.2","label":"2","content":"Lub sijhawm ntawd tus TSWV hais rau Yaxayas uas yog Amauxes tus tub hais tias, \u201cKoj cia li muab cev ris tsho ntaubmag uas koj hnav thiab muab nkawm khau khiab uas koj rau hle tseg.\u201d Yaxayas thiaj mus kev liabqab thiab tsis rau khau li tus TSWV tau hais rau nws ntawd."},{"bible_id":"1525","chapter_code":"ISA.20","verse_code":"ISA.20.3","label":"3","content":"Thaum luag txeeb tau lub nroog Asedaus lawm, tus TSWV hais tias, \u201cKuv tus tubtxib Yaxayas mus kev liabqab thiab tsis rau khau tau peb xyoos. Qhov no ua lub cim qhia hais tias yuav muaj tej xwmtxheej los raug lub tebchaws Iziv thiab lub tebchaws Sudas."},{"bible_id":"1525","chapter_code":"ISA.20","verse_code":"ISA.20.4","label":"4","content":"Axilias tus vajntxwv yuav muab cov Iziv thiab cov Sudas uas nws ntes tau ntawd hle ris tsho liabqab coj mus ua neeg poob tebchaws. Cov hluas thiab cov laus yuav mus kev liabqab pobtw liab vog thiab tsis rau khau, ua rau cov Iziv txajmuag kawg li."},{"bible_id":"1525","chapter_code":"ISA.20","verse_code":"ISA.20.5","label":"5","content":"Cov neeg uas cia siab rau cov Sudas thiab khavtheeb rau cov Iziv yuav thim rov qab thiab txajmuag heev."},{"bible_id":"1525","chapter_code":"ISA.20","verse_code":"ISA.20.6","label":"6","content":"Cov neeg uas nyob ntawm ntug hiavtxwv uas npuab lub tebchaws Axilias hais tias, \u2018Nej sim saib, cov neeg uas peb cia siab rau thiab cov neeg uas peb mus cuag kom coj peb khiav tawm ntawm cov Axilias tus vajntxwv raug luag ntes lawm! Zaum no peb yuav ua li cas thiaj khiav dim?\u2019 \u201d"},{"bible_id":"1525","chapter_code":"ISA.21","verse_code":"ISA.21.1","label":"1","content":"Zaj lus uas hais ntsig txog cov Npanpiloos tej kev puastsuaj tawm hauv lub tebchaws uas txaus ntshai heev tuaj ib yam li cov khaub zeeg cua ntsawj hla tiaj suabpuam tuaj."},{"bible_id":"1525","chapter_code":"ISA.21","verse_code":"ISA.21.2","label":"2","content":"Tej xwmtxheej phem uas kuv ua yogtoog pom ntawd, yog pom cov neeg ntxeev siab tawm mus tsim kev kub ntxhov thiab cov neeg tubsab tawm mus nyiag luag. Cov Elames, cia li tawm mus ua rog los mas! Cov Medias, cia li tawm mus vij luag tej nroog los mas! Kuv yuav ua kom tej suab quaj suab qw uas cov Npanpiloos ua ntawd ntsiag mus."},{"bible_id":"1525","chapter_code":"ISA.21","verse_code":"ISA.21.3","label":"3","content":"Thaum kuv ua yogtoog pom zaj no, kuv ntshai kawg thiab ua rau kuv mob npaum nkaus li tus pojniam mob plab yug menyuam ntag."},{"bible_id":"1525","chapter_code":"ISA.21","verse_code":"ISA.21.4","label":"4","content":"Kuv taubhau kiv heev, thiab kuv ntshai ua ibce tshee hnyo. Kuv tos ib hnub tsaus ntuj tsis muaj dabtsi ua rau kuv cia siab tsuas yog kev txhawj ntshai xwb."},{"bible_id":"1525","chapter_code":"ISA.21","verse_code":"ISA.21.5","label":"5","content":"Nyob rau hauv zaj yogtoog muaj ib rooj mov uas twb npaj tiav lawm; luag muab cov ntaub tuab nthuav pua rau cov qhua zaum. Thaum lawv tabtom noj haus, tamsim ntawd txawm muaj lus samhwm tuaj hais tias, \u201cCov nomtswv, cia li npaj nej cov thaiv hniav ntaj!\u201d"},{"bible_id":"1525","chapter_code":"ISA.21","verse_code":"ISA.21.6","label":"6","content":"Tus TSWV hais rau kuv hais tias, \u201cCia li tso ib tug txivneej mus saib, thiab cia nws qhia tej uas nws pom rau nej."},{"bible_id":"1525","chapter_code":"ISA.21","verse_code":"ISA.21.7","label":"7","content":"Yog hais tias nws pom cov txivneej caij nees ib nkawm quas ib nkawm, thiab cov txivneej uas caij neesluav thiab caij ntxhuav tuaj mas nws yuav tsum ua tib zoo saib kom tseeb tseeb.\u201d"},{"bible_id":"1525","chapter_code":"ISA.21","verse_code":"ISA.21.8","label":"8","content":"Tus fajxwm hu los hais tias, \u201cKuv tus tswv, kuv tau sawv saum qhov chaw fajxwm saib tas hnub tas hmo.\u201d"},{"bible_id":"1525","chapter_code":"ISA.21","verse_code":"ISA.21.9","label":"9","content":"Saib maj! Cov txivneej uas caij nees ib nkawm quas ib nkawm tuaj lawm lauj! Lawv teb hais tias, \u201cLub nroog Npanpiloos twb poob lawm! Tej vajtswv uas lawv pe poob rau hauv av thiab tawg tas lawm.\u201d"},{"bible_id":"1525","chapter_code":"ISA.21","verse_code":"ISA.21.10","label":"10","content":"Kuv haivneeg Yixalayees, nej raug ntaus ib yam li ntaus nplej, tiamsis nimno kuv yuav qhia rau nej paub txog tej xov zoo uas kuv hnov los ntawm tus TSWV uas yog cov Yixalayees tus Vajtswv uas muaj hwjchim loj kawg nkaus."},{"bible_id":"1525","chapter_code":"ISA.21","verse_code":"ISA.21.11","label":"11","content":"Ntawm no yog zaj lus uas hais txog lub nroog Eloos. Muaj ib tug neeg hu tom Xe-iles tuaj rau kuv hais tias, \u201cTus fajxwm, tshuav ntev li cas mam kaj ntug? Qhia rau kuv saib thaum twg mam kaj ntug?\u201d"},{"bible_id":"1525","chapter_code":"ISA.21","verse_code":"ISA.21.12","label":"12","content":"Kuv teb hais tias, \u201cTwb kaj ntug lawm, tiamsis twb yuav rov tsaus ntuj dua. Yog koj xav rov nug ntxiv, cia li hu rov tuaj thiab nug los tau.\u201d"},{"bible_id":"1525","chapter_code":"ISA.21","verse_code":"ISA.21.13","label":"13","content":"Ntawm no yog zaj lus uas hais txog cov Alanpias. Cov neeg Dedas, nej taug kev tsheej pab los so rau ntawm cov Alanpias tej roob mojsab qhua,"},{"bible_id":"1525","chapter_code":"ISA.21","verse_code":"ISA.21.14","label":"14","content":"muab dej rau cov neeg uas tuaj nrhiav dej ntawm nej haus. Nej cov neeg uas nyob hauv tebchaws Temas, muab zaub mov rau cov neeg tawg rog noj."},{"bible_id":"1525","chapter_code":"ISA.21","verse_code":"ISA.21.15","label":"15","content":"Vim lawv khiav kom dim ntawm tej hniav ntaj hniav riam uas yuav tua lawv, thiab khiav ntawm tej hneevnti uas nta tos yuav tua lawv thiab ntawm tej kev tsov kev rog."},{"bible_id":"1525","chapter_code":"ISA.21","verse_code":"ISA.21.16","label":"16","content":"Tus TSWV hais rau kuv hais tias, \u201cTshuav ib xyoo ib yam li luag ntiav tub zog lawm xwb, mas cov Kedas lub meejmom uas loj yuav dhau mus."},{"bible_id":"1525","chapter_code":"ISA.21","verse_code":"ISA.21.17","label":"17","content":"Cov Kedas uas txawj tua hneevnti thiab siab tawv, tsuas tshuav qee leej seem lawm xwb. Kuv yog tus TSWV uas yog cov Yixalayees tus Vajtswv, kuv hais tej lus no.\u201d"},{"bible_id":"1525","chapter_code":"ISA.22","verse_code":"ISA.22.1","label":"1","content":"Ntawm no yog zaj lus hais rau lub Hav Yogtoog. Muaj xwmtxheej dabtsi? Vim li cas cov neeg hauv lub nroog nce tagnrho mus rau saum rutsev?"},{"bible_id":"1525","chapter_code":"ISA.22","verse_code":"ISA.22.2","label":"2","content":"Lub nroog uas puv nkaus tej suab luag ua nqaj ua nqug thiab tej suab lomzem zoo siab. Nej cov neeg uas tuag tsis yog tuag rau hniav ntaj hniav riam lossis tuag rau hauv tshavrog."},{"bible_id":"1525","chapter_code":"ISA.22","verse_code":"ISA.22.3","label":"3","content":"Nej cov thawjcoj khiav tawm thiab tsis tau tua ib hnee li; lawv puavleej raug ntes. Txawm yog lawv khiav deb lawm los lawv tseem raug ntes coj los rau txim."},{"bible_id":"1525","chapter_code":"ISA.22","verse_code":"ISA.22.4","label":"4","content":"Yog li ntawd, kuv thiaj hais tias tsis txhob quavntsej kuv; cia kuv quaj rau kuv txojkev lwj siab uas kuv haivneeg tuag tas lawm. Tsis txhob tuaj nplig kuv siab li."},{"bible_id":"1525","chapter_code":"ISA.22","verse_code":"ISA.22.5","label":"5","content":"Tus TSWV uas muaj hwjchim loj kawg nkaus tau teem ib hnub tseg tso tej kev mob kev nkeeg, kev swb thiab kev ntxov siab los rau peb hauv lub Hav Yogtoog. Tej ntsa yeej uas thaiv peb lub nroog tau vau tawg tas thiab tej suab quaj thov pab nrov ntxhe mus thoob plaws pem tej ncov roob."},{"bible_id":"1525","chapter_code":"ISA.22","verse_code":"ISA.22.6","label":"6","content":"Cov tubrog caij nees hauv tebchaws Elames tuaj, lawv khuam rawv hneevnti thiab xubvos. Cov tubrog uas tuaj hauv tebchaws Kiles tuaj npaj rawv lawv tej thaiv hniav ntaj."},{"bible_id":"1525","chapter_code":"ISA.22","verse_code":"ISA.22.7","label":"7","content":"Tsheb nees yuav nyob puv nkaus rau hauv cov hav uas av zoo heev hauv tebchaws Yudas, thiab cov tubrog caij nees tuaj sawv tsheej pab ntawm lub nroog Yeluxalees tej roojvag."},{"bible_id":"1525","chapter_code":"ISA.22","verse_code":"ISA.22.8","label":"8","content":"Tus TSWV tau muab tej cuabyeej uas tiv thaiv cov Yudas tshem povtseg lawm. Hnub uas muaj tej xwmtxheej no, nej yuav mus nrhiav tej cuabyeej ntawd hauv lub Tsev Havzoov,"},{"bible_id":"1525","chapter_code":"ISA.22","verse_code":"ISA.22.9","label":"9","content":"mas nej pom tus ntsa yeej uas thaiv Daviv lub Nroog, thiab lub pasdej uas nej tauv rau ntawm theem qis tawg ntau qhov,"},{"bible_id":"1525","chapter_code":"ISA.22","verse_code":"ISA.22.10","label":"10","content":"nej suav cov tsev hauv lub nroog Yeluxalees, thiab nej muab cov tsev ntawd tsoo yuav tej pobzeb mus txhim tus ntsa yeej uas tawg ntawd."},{"bible_id":"1525","chapter_code":"ISA.22","verse_code":"ISA.22.11","label":"11","content":"Nej ua tau ib lub rhawv rau ntawm ob tus ntsa yeej kis nruab nrab ntim cov dej uas ntws hauv lub qub pasdej los. Tiamsis nej tsis tig pobntseg mloog Vajtswv tus uas npaj tej no thiab ua kom muaj tej no puag thaum ub los tej lus hlo li."},{"bible_id":"1525","chapter_code":"ISA.22","verse_code":"ISA.22.12","label":"12","content":"Hnub ntawd tus TSWV uas muaj hwjchim loj kawg nkaus hais kom nej quaj thiab nyiav, chais nej tej plaubhau thiab hnav ntaubtsaj."},{"bible_id":"1525","chapter_code":"ISA.22","verse_code":"ISA.22.13","label":"13","content":"Tiamsis nej tseem zoo siab thiab khav, nej tua nyuj thiab tua yaj los noj, thiab muab cawv txiv hmab los haus. Nej hais tias, \u201cPeb cia li noj thiab haus kom txaus! Vim tagkis peb yuav tuag tas.\u201d"},{"bible_id":"1525","chapter_code":"ISA.22","verse_code":"ISA.22.14","label":"14","content":"Tus TSWV uas muaj hwjchim loj kawg nkaus hais rau kuv hais tias, \u201cTej kev phem kev qias no yuav tsis muaj kev zam txim rau lawv mus txog thaum lawv tuag tas. Kuv uas yog Vajtswv, tus TSWV uas muaj hwjchim loj kawg nkaus, kuv hais tej lus no ntag.\u201d"},{"bible_id":"1525","chapter_code":"ISA.22","verse_code":"ISA.22.15","label":"15","content":"Tus TSWV uas muaj hwjchim loj kawg nkaus txib kom kuv mus cuag Senas uas yog tus thawj saib lub tuamtsev thiab hais rau nws hais tias,"},{"bible_id":"1525","chapter_code":"ISA.22","verse_code":"ISA.22.16","label":"16","content":"\u201cKoj tuaj ua dabtsi thiab leejtwg tso cai rau koj tuaj khawb qhov ntxa faus koj, txaug koj lub qhov ntxa rau saum ncov roob siab, thiab puab koj qhov chaw so rau saum roob zeb no?"},{"bible_id":"1525","chapter_code":"ISA.22","verse_code":"ISA.22.17","label":"17","content":"Saib lauj, tus neeg uas muaj zog, tus TSWV yuav tuaj nqa koj mus povtseg. Nws yuav tuav koj cia,"},{"bible_id":"1525","chapter_code":"ISA.22","verse_code":"ISA.22.18","label":"18","content":"thiab nws yuav muab koj dov ua ib thooj thiab muab koj pov mus rau ntawm lub tebchaws uas dav heev. Koj yuav tuag rau qhov ntawd, thiab koj tej tsheb nees ua rog yuav nyob rau qhov ntawd, vim koj tau ua rau koj tus tswv tsevneeg txajmuag."},{"bible_id":"1525","chapter_code":"ISA.22","verse_code":"ISA.22.19","label":"19","content":"Tus TSWV yuav tshem koj tawm ntawm koj lub chaw ua haujlwm thiab yuav txo kom koj poob koj lub meejmom.\u201d"},{"bible_id":"1525","chapter_code":"ISA.22","verse_code":"ISA.22.20","label":"20","content":"Tus TSWV hais rau Senas hais tias, \u201cHnub ntawd kuv yuav hu kuv tus tubtxib Eli-akees uas yog Hilekiyas tus tub tuaj,"},{"bible_id":"1525","chapter_code":"ISA.22","verse_code":"ISA.22.21","label":"21","content":"Kuv yuav muab nej cov nomtswv tej tsho ntev rau nws hnav thiab muab nej tej siv rau nws sia; thiab kuv yuav muab nej tej meejmom cob rau nws tes; nws yuav ua cov neeg hauv lub nroog Yeluxalees thiab cov Yudas leej txiv."},{"bible_id":"1525","chapter_code":"ISA.22","verse_code":"ISA.22.22","label":"22","content":"Kuv yuav muab tus yuamsij uas qhib Daviv lub tsev tso rau saum nws xubpwg; nws qhib, yuav tsis muaj leejtwg kaw; thiab nws kaw, yuav tsis muaj leejtwg qhib tau."},{"bible_id":"1525","chapter_code":"ISA.22","verse_code":"ISA.22.23","label":"23","content":"Kuv yuav muab nws cog rau ntawm lub chaw uas ruaj khov ib yam li tus ntsia hlau uas twb ntsia khov lawm, thiab nws yuav yog lub zwmtxwv uas luag hwm rau ntawm nws yawgkoob cajces."},{"bible_id":"1525","chapter_code":"ISA.22","verse_code":"ISA.22.24","label":"24","content":"\u201cTiamsis tagnrho nws cov kwvtij thiab nws tej tubki yuav ua ib lub nra hnyav heev rau nws; lawv yuav khuam rau saum nws ib yam li tej laujkaub thiab tej tais phiab uas khuam rau ntawm tej ncej!"},{"bible_id":"1525","chapter_code":"ISA.22","verse_code":"ISA.22.25","label":"25","content":"Thaum txog hnub uas muaj tej xwmtxheej no tshwmsim tuaj, tus ncej uas cog rau qhov chaw ruaj yuav rho tawm thiab yuav vau. Txhua tsav yam uas yog lub nra hnyav khuam saum nws yuav poob tas.\u201d Tus TSWV tau hais li ntawd."},{"bible_id":"1525","chapter_code":"ISA.23","verse_code":"ISA.23.1","label":"1","content":"Ntawm no yog zaj lus uas hais rau lub nroog Tiles. Cov neeg uas ua haujlwm hauv tej nkoj tom plawv dej hiavtxwv, nej cia li quaj tu siab los mas! Nej lub chaw nres nkoj hauv Tiles, tej vajtse thiab tej chaw nres nkoj hauv lub tebchaws raug puastsuaj tas. Nej yuav hnov xov thaum nej cov nkoj rov tim tebchaws Xaipas los."},{"bible_id":"1525","chapter_code":"ISA.23","verse_code":"ISA.23.2","label":"2","content":"Cov neeg uas nyob hauv koog povtxwv thiab cov neeg ua lag ua luam hauv Xidoos, nej cia li quaj ntsaj ntsoog qees!"},{"bible_id":"1525","chapter_code":"ISA.23","verse_code":"ISA.23.3","label":"3","content":"Nej txib neeg hla hiavtxwv mus yuav thiab muag tej nplej uas luag cog nram tebchaws Iziv, thiab mus cog kev lag kev luam nrog ntau haivneeg."},{"bible_id":"1525","chapter_code":"ISA.23","verse_code":"ISA.23.4","label":"4","content":"Xidoos, koj cia li txajmuag los mas! Hiavtxwv thiab qab thu hiavtxwv uas tob heev hais tias, \u201cKuv tsis tau muaj dua menyuam. Kuv tsis tau tu dua tub lossis ntxhais li.\u201d"},{"bible_id":"1525","chapter_code":"ISA.23","verse_code":"ISA.23.5","label":"5","content":"Thaum cov Iziv hnov tej xwmtxheej no, lawv yuav ceeb thiab nyuaj siab txog lub nroog Tiles tej chaw nres nkoj uas raug puastsuaj tas lawm."},{"bible_id":"1525","chapter_code":"ISA.23","verse_code":"ISA.23.6","label":"6","content":"Cov neeg uas nyob hauv lub xeev Faunikias, nej cia li quaj qw, thiab nrhiav kev khiav hla kom dhau plaws mus rau tim tebchaws Xapees los mas!"},{"bible_id":"1525","chapter_code":"ISA.23","verse_code":"ISA.23.7","label":"7","content":"Lub nroog Tiles no puas yog lub nroog uas thaum ub ua rau nej muaj kev lomzem? Lub nroog no puas yog lub uas pheej txib neeg hla hiavtxwv mus txeeb luag tej tebchaws nyob?"},{"bible_id":"1525","chapter_code":"ISA.23","verse_code":"ISA.23.8","label":"8","content":"Leejtwg npaj siab li no tawmtsam lub nroog Tiles uas yog lub nroog nom nroog tswv, cov tub lag tub luam uas nyob hauv puavleej yog cov nomtswv uas muaj meejmom tshaj plaws hauv ntiajteb no los?"},{"bible_id":"1525","chapter_code":"ISA.23","verse_code":"ISA.23.9","label":"9","content":"Tus TSWV uas muaj hwjchim loj kawg nkaus twb npaj siab rau lub nroog ntawd lawm. Nws yuav rhuav lawv tej kev khavtheeb, tej uas lawv muaj thiab muab cov neeg uas muaj koob muaj meej txo kom poob ntsejmuag."},{"bible_id":"1525","chapter_code":"ISA.23","verse_code":"ISA.23.10","label":"10","content":"Cov neeg txua nkoj uas nyob tim tebchaws Xapees, nej cia li mus ua nej tej teb kom thoob plaws hauv lub tebchaws! Nyob qhov ntawd tsis muaj leejtwg tsomkwm nej lawm."},{"bible_id":"1525","chapter_code":"ISA.23","verse_code":"ISA.23.11","label":"11","content":"Tus TSWV tsa nws txhais tes rau saum hiavtxwv thiab nws muab txhua lub tebchaws co ua zog koog. Nws samhwm kom muab cov neeg uas nyob hauv lub xeev Faunikias tej chaw ua lag ua luam rhuav kom puastsuaj."},{"bible_id":"1525","chapter_code":"ISA.23","verse_code":"ISA.23.12","label":"12","content":"Thiab nws hais tias lub nroog Xidoos uas yog tus ntxhais nkaujxwb, koj tej kev zoo siab tsis muaj lawm; thiab koj cov neeg puavleej raug tsimtxom. Txawm yog lawv khiav mus rau tim Xaipas los lawv yeej tsis muaj kev kaj siab hlo li. ("},{"bible_id":"1525","chapter_code":"ISA.23","verse_code":"ISA.23.13","label":"13","content":"Twb yog cov Npanpiloos muab lub nroog Tiles ua tej tsiaj qus lub chaw nyob, tsis yog cov Axilias ua. Twb yog cov Npanpiloos tuaj puab lawv tej chaw tsomfaj rau hauv, lawv muab lub nroog Tiles tej vajtse uas txhim zeb rhuav povtseg thiab muab lub nroog ntawd ua puastsuaj tas.)"},{"bible_id":"1525","chapter_code":"ISA.23","verse_code":"ISA.23.14","label":"14","content":"Cov neeg ua haujlwm hauv nkoj, nej cia li quaj nyiav! Lub nroog uas nej cia siab rau twb raug puastsuaj tas lawm."},{"bible_id":"1525","chapter_code":"ISA.23","verse_code":"ISA.23.15","label":"15","content":"Thaum txog hnub ntawd, lawv yuav tsis nco qab txog lub nroog Tiles mus txog xya caum xyoo uas yog tas ib tug vajntxwv tiam neej. Thaum tas xya caum xyoo lawm, yuav muaj tej yam tshwmsim rau lub nroog Tiles raws li tus niamntiav zaj nkauj uas hais tias,"},{"bible_id":"1525","chapter_code":"ISA.23","verse_code":"ISA.23.16","label":"16","content":"Nqa koj lub nkauj nogncas mus ncig kom thoob lub nroog no, Tus niamntiav uas tsis muaj neeg nco txog lawm. Cia li ntaus nkauj nogncas thiab hu koj tej nkauj coj cov txivneej rov qab los dua ib zaug ntxiv los mas!"},{"bible_id":"1525","chapter_code":"ISA.23","verse_code":"ISA.23.17","label":"17","content":"Thaum dhau xya caum xyoo lawm, tus TSWV yuav cia lub nroog Tiles rov qab los ua niamntiav li qub, thiab nws yuav xa nws cov neeg mus ua niamntiav rau txhua lub tebchaws hauv ntiajteb no."},{"bible_id":"1525","chapter_code":"ISA.23","verse_code":"ISA.23.18","label":"18","content":"Tej nyiaj uas nws ua lag ua luam tau los yuav muab fij rau tus TSWV. Nws yuav tsis khaws ib qho cia li; cov neeg uas pehawm tus TSWV yuav tau nws cov nyiaj ntawd mus yuav zaub mov thiab yuav ris tsho hnav."},{"bible_id":"1525","chapter_code":"ISA.24","verse_code":"ISA.24.1","label":"1","content":"Tus TSWV yuav muab lub ntiajteb ua kom puastsuaj thiab muab tso povtseg kom nyob qhuav qhawv tsis muaj dabtsi. Nws yuav muab lub ntiajteb ntxeev kom tej neeg tawg mus nyob ua sab ua sua."},{"bible_id":"1525","chapter_code":"ISA.24","verse_code":"ISA.24.2","label":"2","content":"Yuav zoo ib yam li ntawd rau cov povthawj thiab cov pejxeem, cov tswv thiab cov qhev, cov pojnom thiab cov ntxhais qhev, cov muag thiab cov yuav, cov qiv thiab cov txais, cov muaj thiab cov pluag."},{"bible_id":"1525","chapter_code":"ISA.24","verse_code":"ISA.24.3","label":"3","content":"Lub ntiajteb yuav raug muab tso povtseg kom tawg ntsoog ntxaws thiab puastsuaj tas. Tus TSWV tau hais tej lus no thiab yuav ua kom tej ntawd tiav."},{"bible_id":"1525","chapter_code":"ISA.24","verse_code":"ISA.24.4","label":"4","content":"Lub ntiajteb yuav qhuav nkig nkuav; neeg thoob ntiajteb yuav qaug zog; lub ntiajteb thiab lub ntuj yuav tib txhij puastsuaj mus."},{"bible_id":"1525","chapter_code":"ISA.24","verse_code":"ISA.24.5","label":"5","content":"Neeg tau ua rau lub ntiajteb poob kev txhaum vim lawv tsis coj Vajtswv tej kevcai thiab tsis ua raws li nws tej lus uas tau cog tseg mus ibtxhis."},{"bible_id":"1525","chapter_code":"ISA.24","verse_code":"ISA.24.6","label":"6","content":"Yog li ntawd, lub ntiajteb thiaj raug Vajtswv tej lus foom. Neeg thiaj raug kev puastsuaj raws li tej kev txhaum uas lawv tau ua los lawm. Vim li ntawd, thiaj li seem qee leej lawm xwb."},{"bible_id":"1525","chapter_code":"ISA.24","verse_code":"ISA.24.7","label":"7","content":"Cawv txiv hmab tshiab tsawg zuj zus, thiab tej tsob txiv hmab qhuav tas lawm. Txhua tus uas muaj kev zoo siab nimno ntxhov siab kawg,"},{"bible_id":"1525","chapter_code":"ISA.24","verse_code":"ISA.24.8","label":"8","content":"thiab lawv tej suab nkauj nogncas thiab suab nruas uas nrov lomzem xauv npo puavleej ntsiag tas."},{"bible_id":"1525","chapter_code":"ISA.24","verse_code":"ISA.24.9","label":"9","content":"Qhov ntawd tsis muaj kev haus cawv hu nkauj lomzem hlo li; cawv iab kawg nkaus rau cov neeg uas haus cawv."},{"bible_id":"1525","chapter_code":"ISA.24","verse_code":"ISA.24.10","label":"10","content":"Hauv lub nroog txhua yam nyob khoob lug cia, thiab tej neeg sawvdaws muab lawv xauv rau hauv lawv tej tsev kom tsis muaj neeg mus qhib tau hlo li."},{"bible_id":"1525","chapter_code":"ISA.24","verse_code":"ISA.24.11","label":"11","content":"Tej neeg tuaj quaj qw tom tej plawv kev vim tsis muaj cawv haus. Kev zoo siab yuav tsis muaj mus ibtxhis; twb muab txojkev zoo siab tshem tawm hauv lub tebchaws mus lawm."},{"bible_id":"1525","chapter_code":"ISA.24","verse_code":"ISA.24.12","label":"12","content":"Lub nroog los raug puastsuaj, thiab muab tej roojvag nroog rhuav povtseg tas."},{"bible_id":"1525","chapter_code":"ISA.24","verse_code":"ISA.24.13","label":"13","content":"Tej xwmtxheej no yuav los raug txhua haivneeg uas nyob hauv lub qab ntuj no. Lub ntiajteb yuav zoo ib yam li lub caij sau qoobloo xaus, thiab zoo ib yam li de tej txiv ntoo roj saum txhua tsob ntoo thiab de tej ntxaib txiv hmab kawg ntawm cov hmab."},{"bible_id":"1525","chapter_code":"ISA.24","verse_code":"ISA.24.14","label":"14","content":"Cov neeg uas seem yuav tsa suab hu nkauj zoo siab. Cov neeg uas nyob sab Hnubpoob yuav qw zoo siab rau tus TSWV lub hwjchim uas loj kawg nkaus,"},{"bible_id":"1525","chapter_code":"ISA.24","verse_code":"ISA.24.15","label":"15","content":"thiab cov neeg nyob sab Hnubtuaj yuav ua tus TSWV tsaug; tej tebchaws uas nyob raws ntug hiavtxwv yuav ua tus TSWV uas yog cov Yixalayees tus Vajtswv tsaug."},{"bible_id":"1525","chapter_code":"ISA.24","verse_code":"ISA.24.16","label":"16","content":"Peb yuav hnov haivneeg Yixalayees hu nkauj deb deb puag tim qab ntuj kawg tuaj qhuas tus uas Ncaj Ncees. Tiamsis tsis muaj kev cia siab rau kuv li! Kuv raug puastsuaj lawm, kuv raug puastsuaj lawm lauj! Kuv raug kev ntxhov siab kawg li! Cov neeg ntxeev siab yimhuab ntxeev siab; lawv tej kev dag thiab kev phem huam loj zuj zus."},{"bible_id":"1525","chapter_code":"ISA.24","verse_code":"ISA.24.17","label":"17","content":"Neeg ntiajteb! Nej cia li mloog kuv hais; kev txhawj kev ntshai, qhov hlauv thiab nta npuj cuab rawv tos nej kev lawm."},{"bible_id":"1525","chapter_code":"ISA.24","verse_code":"ISA.24.18","label":"18","content":"Txhua tus uas khiav txojkev ntshai yuav mus poob lub qhov hlauv, thiab txhua tus uas khiav kom dim lub qhov hlauv yuav mus mag rooj nta npuj. Rooj ntug qhib plho tuamtsam nag laub lug saum ntuj los thiab ua rau lub ntiajteb co ua zog koog."},{"bible_id":"1525","chapter_code":"ISA.24","verse_code":"ISA.24.19","label":"19","content":"Lub ntiajteb twb tawg ua tej nplais, lub ntiajteb faib pes hlo ua tej txauj thiab lub ntiajteb yoj cuag tus tsi."},{"bible_id":"1525","chapter_code":"ISA.24","verse_code":"ISA.24.20","label":"20","content":"Lub ntiajteb ntog ib yam li tus neeg qaug cawv thiab ua yoj ua yees ib yam li nagxob nagcua ntsawj lub tsev pheebsuab. Tej kev txhaum hnyav kawg tsuam lub ntiajteb, nws thiaj ntog thiab sawv tsis taus ib zaug ntxiv li lawm."},{"bible_id":"1525","chapter_code":"ISA.24","verse_code":"ISA.24.21","label":"21","content":"Hnub ntawd tus TSWV yuav rau txim rau cov muaj hwjchim uas nyob saum nruab ntug thiab cov vajntxwv hauv lub ntiajteb no."},{"bible_id":"1525","chapter_code":"ISA.24","verse_code":"ISA.24.22","label":"22","content":"Vajtswv yuav sau tagnrho cov vajntxwv tuaj kaw ua ke rau hauv lub qhov av; nws yuav muab lawv kaw nkaus rau hauv tsev lojcuj mus txog hnub uas nws txiav txim rau lawv."},{"bible_id":"1525","chapter_code":"ISA.24","verse_code":"ISA.24.23","label":"23","content":"Lub hli yuav tsaus thiab lub hnub yuav tsis ci lawm, rau qhov tus TSWV uas muaj hwjchim loj kawg nkaus yuav ua vajntxwv kav saum lub Roob Xi-oos thiab hauv lub nroog Yeluxalees; nws lub tshwjchim uas ci ntsa iab yuav tshwm los rau nws cov txwjlaug pom."},{"bible_id":"1525","chapter_code":"ISA.25","verse_code":"ISA.25.1","label":"1","content":"Tus TSWV, koj yog kuv tus Vajtswv; kuv yuav hwm koj thiab qhuas koj lub npe. Koj tau ua ntau yam txujci tseemceeb tiav tas los lawm; koj ua ncaj ua ncees thiab ua tseeb raws li koj tau npaj tseg puag thaum ub los lawm."},{"bible_id":"1525","chapter_code":"ISA.25","verse_code":"ISA.25.2","label":"2","content":"Koj tau ua rau ntau lub nroog puastsuaj tas, thiab muab lawv tej chaw fajxwm rhuav povtseg huv tibsi. Tej loog uas peb cov yeebncuab ua tseg rau hauv lub nroog yuav tsis txhim kho ntxiv mus tas ibtxhis."},{"bible_id":"1525","chapter_code":"ISA.25","verse_code":"ISA.25.3","label":"3","content":"Txhua haivneeg uas muaj zog yuav qhuas koj; Tej nroog uas tej haivneeg limhiam nyob yuav ntshai koj."},{"bible_id":"1525","chapter_code":"ISA.25","verse_code":"ISA.25.4","label":"4","content":"Koj yog lub chaw cawm siav rau cov neeg pluag thiab txomnyem, thiab cawm lawv dim thaum lub sijhawm uas lawv ntsib kev nyuaj siab. Koj yog lub tsev rau lawv nraim nagxob nagcua thiab yog tus duab ntxoov ntxoo rau lawv nraim tshav. Cov neeg limhiam ntaus lawv ib yam li cua daj cua dub ntsawj thaum lub caij ntuj no,"},{"bible_id":"1525","chapter_code":"ISA.25","verse_code":"ISA.25.5","label":"5","content":"thiab ib yam li tshav kub heev hauv lub tebchaws ntuj qhua teb nkig. Tiamsis Vajtswv, koj tau ua rau peb tej yeebncuab ploj tas lawm; koj ua rau cov neeg limhiam tej suab qw ntsiag tas ib yam li tauv huab roos tshav ntuj kub."},{"bible_id":"1525","chapter_code":"ISA.25","verse_code":"ISA.25.6","label":"6","content":"Nyob saum Roob Xi-oos, tus TSWV uas muaj hwjchim loj kawg nkaus yuav npaj ib rooj mov rau txhua haivneeg hauv ntiajteb noj, yog ib rooj mov uas muaj tej zaub mov thiab tej cawv uas qab heev."},{"bible_id":"1525","chapter_code":"ISA.25","verse_code":"ISA.25.7","label":"7","content":"Thaum nyob saum lub roob nws yuav muab txhua haivneeg tej kev nyuaj siab uas zoo ib yam li tauv huab tshem mus povtseg."},{"bible_id":"1525","chapter_code":"ISA.25","verse_code":"ISA.25.8","label":"8","content":"Tus TSWV uas kav ib puas tsav yam yuav rhuav txojkev tuag kom puastsuaj mus ibtxhis; nws yuav so txhua tus lub kua muag, thiab nws yuav rhuav qhov uas lub ntiajteb no tsimtxom nws haivneeg. Tus TSWV yog tus hais tej lus no."},{"bible_id":"1525","chapter_code":"ISA.25","verse_code":"ISA.25.9","label":"9","content":"Thaum muaj tej xwmtxheej no lawm, txhua tus neeg yuav hais tias, \u201cNws yog peb tus Vajtswv! Peb tso siab plhuav rau nws, thiab nws tau cawm peb txojsia. Nws yog tus TSWV! Peb tso siab plhuav rau nws; nimno peb zoo siab thiab xyivfab heev vim nws cawm peb dim lawm.\u201d"},{"bible_id":"1525","chapter_code":"ISA.25","verse_code":"ISA.25.10","label":"10","content":"Tus TSWV yuav tsomkwm lub roob Xi-oos no, tiamsis yuav tsuj cov Mau-am ib yam li tsuj tej quavnyab npleg rau hauv pashawv."},{"bible_id":"1525","chapter_code":"ISA.25","verse_code":"ISA.25.11","label":"11","content":"Lawv tsa tes ib yam li yuav ua luam dej, tiamsis tus TSWV yuav ua kom lawv poob ntsejmuag, thiab lawv tej npab yuav tsaug leeg."},{"bible_id":"1525","chapter_code":"ISA.25","verse_code":"ISA.25.12","label":"12","content":"Nws yuav muab cov Mau-am tej chaw tsomfaj thiab lawv tej ntsa yeej uas siab rhuav kom puastsuaj thiab tsoo kom tawg tas xyaw hmoov av."},{"bible_id":"1525","chapter_code":"ISA.26","verse_code":"ISA.26.1","label":"1","content":"Hnub ntawd yuav hu zaj nkauj no nyob hauv tebchaws Yudas: Peb muaj ib lub nroog ruaj khov heev; Vajtswv yog tus ntsa yeej uas thaiv lub nroog kom muaj txojkev cawm dim."},{"bible_id":"1525","chapter_code":"ISA.26","verse_code":"ISA.26.2","label":"2","content":"Cia li qhib tej roojvag nroog tso haivneeg ncaj ncees uas ua raws li Vajtswv lub siab nyiam mus nyob hauv lub tebchaws ntawd."},{"bible_id":"1525","chapter_code":"ISA.26","verse_code":"ISA.26.3","label":"3","content":"Tus TSWV, koj muab txojkev kaj siab uas zoo kawg nkaus rau cov neeg uas muab siab npuab koj, vim lawv tso siab pluav rau koj."},{"bible_id":"1525","chapter_code":"ISA.26","verse_code":"ISA.26.4","label":"4","content":"Cia siab rau tus TSWV; nws yuav ua phab pobzeb tiv thaiv peb mus ibtxhis."},{"bible_id":"1525","chapter_code":"ISA.26","verse_code":"ISA.26.5","label":"5","content":"Nws txo kom cov neeg khavtheeb poob hwjchim; nws muab cov neeg uas muaj zog lub nroog rhuav kom puastsuaj, thiab muab tej ntsa yeej tsoo kom vau tas rau hauv av."},{"bible_id":"1525","chapter_code":"ISA.26","verse_code":"ISA.26.6","label":"6","content":"Nimno cov neeg txomnyem thiab cov neeg pluag yuav muab lub nroog ntawd tsuj nthi rau hauv lawv xibtaws."},{"bible_id":"1525","chapter_code":"ISA.26","verse_code":"ISA.26.7","label":"7","content":"Tus TSWV, koj ua txojkev du heev rau cov neeg ncaj ncees taug; txojkev uas lawv taug tiaj heev."},{"bible_id":"1525","chapter_code":"ISA.26","verse_code":"ISA.26.8","label":"8","content":"Peb yeej coj rawv koj txoj kevcai, thiab peb tos rawv koj ib leeg xwb; peb nco ntsoov koj lub npe rau nruab siab."},{"bible_id":"1525","chapter_code":"ISA.26","verse_code":"ISA.26.9","label":"9","content":"Hmo ntuj kuv lub siab xav ntsoov txog koj; nruab hnub kuv lub siab xyivfab hlo nrhiav koj. Thaum koj txiav txim rau neeg ntiajteb, lawv yuav paub koj txojkev ncaj ncees."},{"bible_id":"1525","chapter_code":"ISA.26","verse_code":"ISA.26.10","label":"10","content":"Txawm yog koj ua zoo npaum twg rau cov neeg siab phem los lawv yeej tsis paub txojkev ncaj ncees hlo li. Txawm yog lawv nyob hauv lub tebchaws uas muaj kev ncaj ncees no los lawv tseem pheej ua kev txhaum tsis tseg thiab tsis lees paub koj lub hwjchim uas loj kawg nkaus."},{"bible_id":"1525","chapter_code":"ISA.26","verse_code":"ISA.26.11","label":"11","content":"Tus TSWV, koj yeej tsa tes siab kawg, tiamsis lawv tsis pom li. Cia lawv pom koj txojkev mob siab rau koj haivneeg, thiab cia lawv raug txajmuag. Cia cov hluavtaws uas koj npaj tseg rau koj cov yeebncuab kub lawv."},{"bible_id":"1525","chapter_code":"ISA.26","verse_code":"ISA.26.12","label":"12","content":"Tus TSWV, koj pub kev thajyeeb rau peb; txhua tsav yam uas peb ua tiav lawm, twb yog koj pab peb."},{"bible_id":"1525","chapter_code":"ISA.26","verse_code":"ISA.26.13","label":"13","content":"Tus TSWV uas yog peb tus Vajtswv, peb raug lwm tus tswv kav peb, tiamsis peb lees paub koj lub npe nkaus xwb."},{"bible_id":"1525","chapter_code":"ISA.26","verse_code":"ISA.26.14","label":"14","content":"Nimno lawv twb tuag tas thiab tsis ciaj sia li lawm. Lawv tej ntsujplig yuav tsis sawv, vim koj yog tus rau txim rau lawv thiab ua kom lawv puastsuaj."},{"bible_id":"1525","chapter_code":"ISA.26","verse_code":"ISA.26.15","label":"15","content":"Tiamsis tus TSWV, koj tau ua rau peb haivneeg huamvam thiab, nthuav peb lub tebchaws kom dav, koj yuav tau txais koob meej zoo kawg nkaus li."},{"bible_id":"1525","chapter_code":"ISA.26","verse_code":"ISA.26.16","label":"16","content":"Tus TSWV, koj rau txim rau koj haivneeg, thiab lawv yuav thov koj thaum lawv raug kev nyuaj siab."},{"bible_id":"1525","chapter_code":"ISA.26","verse_code":"ISA.26.17","label":"17","content":"Tus TSWV, koj ua rau peb quaj ib yam li tus pojniam uas quaj thaum nws mob plab yug menyuam."},{"bible_id":"1525","chapter_code":"ISA.26","verse_code":"ISA.26.18","label":"18","content":"Peb suab menyuam thiab mob plab, tiamsis peb yug tsis tau dabtsi. Peb coj tsis tau kev cawm dim los rau hauv lub ntiajteb, thiab peb muab tsis tau txojsia rau neeg los yug hauv ntiajteb no."},{"bible_id":"1525","chapter_code":"ISA.26","verse_code":"ISA.26.19","label":"19","content":"Peb cov neeg uas tuag lawm yuav rov muaj sia dua! Lawv tej cev yuav sawv rov qab los muaj sia. Cov neeg uas pw hauv tej qhov ntxa yuav sawv los hu nkauj zoo siab. Yog li ntawd, Vajtswv yuav tsa cov neeg uas tuag tau ntev lawm sawv los ib yam li lub lwg dej uas ci rau lub ntiajteb thaum sawv ntxov."},{"bible_id":"1525","chapter_code":"ISA.26","verse_code":"ISA.26.20","label":"20","content":"Kuv haivneeg, nej cia li khiav rov qab mus rau hauv nej tej tsev thiab kaw qhovrooj rau. Nkaum tos kom Vajtswv txojkev chim dhau tso."},{"bible_id":"1525","chapter_code":"ISA.26","verse_code":"ISA.26.21","label":"21","content":"Tus TSWV nqis saum ntuj uas yog nws qhov chaw nyob los rau txim rau neeg ntiajteb, vim lawv tej kev txhaum. Av yuav tsis nqus cov neeg uas raug luag tua tej ntshav, thiab lub ntiajteb yuav tsis faus cov neeg uas raug luag tua tuag lub cev."},{"bible_id":"1525","chapter_code":"ISA.27","verse_code":"ISA.27.1","label":"1","content":"Hnub ntawd tus TSWV yuav siv nws lub hwjchim thiab muab nws rab ntaj rau txim rau tus Levi-athas uas yog tus nab txwj nab laug uas khiav lawm, tus Levi-athas ntawd yog tus nab txwj nab laug uas nkhaus ntswj pesyos, thiab nws yuav muab tus zaj uas nyob hauv hiavtxwv  tua povtseg."},{"bible_id":"1525","chapter_code":"ISA.27","verse_code":"ISA.27.2","label":"2","content":"Hnub ntawd tus TSWV yuav hais rau lub vaj txiv hmab uas ntxim siab hais tias,"},{"bible_id":"1525","chapter_code":"ISA.27","verse_code":"ISA.27.3","label":"3","content":"\u201cKuv uas yog tus TSWV, kuv tsomkwm nws, thiab kuv rau siab ntso ywg dej rau nws txhua lub sijhawm. Kuv zov rawv nws nruab hnub hmo ntuj kom tsis txhob muaj leejtwg tuaj ua phem rau nws."},{"bible_id":"1525","chapter_code":"ISA.27","verse_code":"ISA.27.4","label":"4","content":"Kuv tsis chim rau lub vaj txiv hmab lawm. Yog tej hmab pos thiab ntoo pos sawv ua rog tawmtsam kuv, kuv yuav muab lawv hlawv kom kub hnyiab tas huv tibsi."},{"bible_id":"1525","chapter_code":"ISA.27","verse_code":"ISA.27.5","label":"5","content":"Tiamsis yog kuv haivneeg cov yeebncuab xav kom kuv tsomkwm lawv, cia lawv cog kev phoojywg nrog kuv. Cia lawv cog phoojywg nrog kuv.\u201d"},{"bible_id":"1525","chapter_code":"ISA.27","verse_code":"ISA.27.6","label":"6","content":"Muaj ib hnub tom ntej no Yakhauj cov xeebntxwv yuav nrhau cag ib yam li tsob ntoo, haivneeg Yixalayees yuav hlav nplooj thiab tawg paj. Thiab tej txiv yuav puv nkaus lub ntiajteb."},{"bible_id":"1525","chapter_code":"ISA.27","verse_code":"ISA.27.7","label":"7","content":"Nws puas tau ntaus lawv ib yam li nws ntaus cov neeg uas tuaj ntaus lawv? Lossis lawv puas raug hlais ib yam li hlais cov neeg uas tuaj hlais lawv?"},{"bible_id":"1525","chapter_code":"ISA.27","verse_code":"ISA.27.8","label":"8","content":"Tus TSWV rau txim rau nws haivneeg uas yog tso lwm haivneeg tuaj ntes lawv. Nws coj lawv tawm nrog cov cua phem uas ntsawj sab hnubtuaj tuaj."},{"bible_id":"1525","chapter_code":"ISA.27","verse_code":"ISA.27.9","label":"9","content":"Qhov uas yuav zam tau Yakhauj lub txim, yog yuav tsum muab tej pobzeb uas teeb lub thaj tsoo kom tawg ua hmoov tas ib yam li hmoov zebsib, thiab tsis txhob tseg ib lub thaj teev tus mlom pojniam Aselas lossis tej thaj hlawv hmoov tshua tsw qab nyob qhov twg li."},{"bible_id":"1525","chapter_code":"ISA.27","verse_code":"ISA.27.10","label":"10","content":"Lub nroog uas txhim zeb khov kho raug puastsuaj tas. Nws yuav ua suabpuam ib yam li tej roob mojsab qhua tsis muaj dabtsi. Thiab nws yuav ciaj ua ib lub tshav zaub rau tej menyuam yaj noj, pw thiab zom zaub."},{"bible_id":"1525","chapter_code":"ISA.27","verse_code":"ISA.27.11","label":"11","content":"Thaum tej ceg ntoo qhuav lawm, ces yeej yuav lov thiab tej pojniam yuav mus khaws los ua taws rauv. Vim haivneeg no tsis totaub, mas Vajtswv tus uas tsim lawv yuav tsis hlub lawv."},{"bible_id":"1525","chapter_code":"ISA.27","verse_code":"ISA.27.12","label":"12","content":"Hnub ntawd txij ntua ntawm tus dej Efalates mus txog ntua nram cov Iziv tus ciamteb, tus TSWV yuav txheeb nws haivneeg ib tug zuj zus ib yam li tsoov tej npluag nplej tawm ntawm cov tseem nplej."},{"bible_id":"1525","chapter_code":"ISA.27","verse_code":"ISA.27.13","label":"13","content":"Thiab hnub ntawd luag yuav tshuab raj tshuab xyu hu cov Yixalayees uas mus ploj rau pem tebchaws Axilias thiab raug ntiab mus rau nram tebchaws Iziv lawm, rov los pehawm tus TSWV saum lub roob dawbhuv  hauv lub nroog Yeluxalees."},{"bible_id":"1525","chapter_code":"ISA.28","verse_code":"ISA.28.1","label":"1","content":"Cov Efalayees yuav raug kev puastsuaj! Cov thawjcoj uas quav cawv lub kausmom yuav poob saum lawv taubhau los ib yam li tej paj ntoos zeeg. Lawv pleev roj tsw qab thiab tsa taubhau siab siab, tiamsis lawv pw ib yam li tus neeg qaug cawv uas twb yuav tuag."},{"bible_id":"1525","chapter_code":"ISA.28","verse_code":"ISA.28.2","label":"2","content":"Saib lauj, tus TSWV npaj tau ib tug uas muaj hwjchim thiab muaj zog heev tuaj tawmtsam lawv; nws yuav tuaj ib yam li ib nthwv cua daj cua dub uas nrog lawg thiab ib yam li ib kob nagxob nagcua ua rau dej huam nphau nphwv los nyab thoob plaws lawv lub tebchaws."},{"bible_id":"1525","chapter_code":"ISA.28","verse_code":"ISA.28.3","label":"3","content":"Cov Efalayees tej thawjcoj uas quav cawv thiab khavtheeb yuav raug muab tsuj ntiag rau hauv xibtaws."},{"bible_id":"1525","chapter_code":"ISA.28","verse_code":"ISA.28.4","label":"4","content":"Cov thawjcoj uas khavtheeb ntawd lub koob meej tabtom yuav ploj mus ib yam li thawj phaum txiv ncuavpias uas xub siav, thiab leejtwg pom los cia li de noj."},{"bible_id":"1525","chapter_code":"ISA.28","verse_code":"ISA.28.5","label":"5","content":"Muaj ib hnub tus TSWV uas muaj hwjchim loj kawg nkaus yuav ua lawv lub kausmom yeebkoob uas muaj meejmom kawg nkaus thiab ci ntsa iab rau nws haivneeg uas seem."},{"bible_id":"1525","chapter_code":"ISA.28","verse_code":"ISA.28.6","label":"6","content":"Nws yuav pub lub siab uas muaj kev ncaj ncees rau tus neeg uas txiav txim thiab txhawb cov tubrog uas zov ntawm roojvag nroog kom muaj lub siab tawv."},{"bible_id":"1525","chapter_code":"ISA.28","verse_code":"ISA.28.7","label":"7","content":"Cov povthawj thiab cov cev Vajtswv lus puavleej qaug cawv ntog pujpoog. Vim lawv haus cov cawv uas muaj zog heev, lawv thiaj tsis sib haum; lawv ntog pujpoog tsis meejpem, lawv thiaj tsis totaub tej yogtoog uas Vajtswv qhia thiab tsis paub tu tej plaub ntug uas luag coj tuaj rau lawv hais."},{"bible_id":"1525","chapter_code":"ISA.28","verse_code":"ISA.28.8","label":"8","content":"Lawv tej rooj lo ntuav qias neeg ntsuav tsis muaj ib qho uas yuav huv siab hlo li."},{"bible_id":"1525","chapter_code":"ISA.28","verse_code":"ISA.28.9","label":"9","content":"Lawv yws kuv kawg li. Lawv hais tias, \u201cNws yuav qhia tej kev txawj ntse rau leejtwg? Thiab nws yuav piav nws tej lus rau leejtwg? Nws qhia rau cov menyuam uas nyuam qhuav tso mis tseg los?"},{"bible_id":"1525","chapter_code":"ISA.28","verse_code":"ISA.28.10","label":"10","content":"Nws ua tib zoo qhia rau peb kawg li, nws qhia ib los rau ib los, ib kab rau ib kab thiab ib zaj rau ib zaj.\u201d"},{"bible_id":"1525","chapter_code":"ISA.28","verse_code":"ISA.28.11","label":"11","content":"Yog nej tsis mloog kuv lus, ces Vajtswv yuav txib lwm haivneeg uas hais lus txawv tuaj qhia nej."},{"bible_id":"1525","chapter_code":"ISA.28","verse_code":"ISA.28.12","label":"12","content":"Tus TSWV caw kom nej sawvdaws cia li so thiab nyob tso siab plhuav, tiamsis nej tsis mloog nws lus li."},{"bible_id":"1525","chapter_code":"ISA.28","verse_code":"ISA.28.13","label":"13","content":"Twb yog vim li no, tus TSWV thiaj li qhia nej ib los rau ib los, ib kab rau ib kab thiab ib zaj rau ib zaj. Nej thiaj dawm txhua kauj ruam; thiab nej yuav mag nta npuj, raug mob thiab raug ntes coj mus kaw."},{"bible_id":"1525","chapter_code":"ISA.28","verse_code":"ISA.28.14","label":"14","content":"Nej cov thawjcoj khavtheeb uas kav cov pejxeem hauv lub nroog Yeluxalees, nej cia li mloog tus TSWV hais."},{"bible_id":"1525","chapter_code":"ISA.28","verse_code":"ISA.28.15","label":"15","content":"Rau qhov nej hais tias, \u201cPeb tau coglus nrog kev tuag thiab tubtuag teb lawm. Mas peb tso siab hais tias thaum kev puastsuaj los peb yuav tsis tuag; vim peb vamkhom tej lus dag ntawd tsomkwm peb.\u201d"},{"bible_id":"1525","chapter_code":"ISA.28","verse_code":"ISA.28.16","label":"16","content":"Twb yog vim li ntawd tus TSWV uas kav ib puas tsav yam thiaj hais tias, \u201cKuv muab ib lub pobzeb uas twb sim thiab tawv heev uas yog tus cag cog ruaj khov los tiag lub nroog Xi-oos: \u2018Yog leejtwg ntseeg nws, tus ntawd yuav tsis raug kev ntxhov siab.\u2019"},{"bible_id":"1525","chapter_code":"ISA.28","verse_code":"ISA.28.17","label":"17","content":"Kuv yuav muab kev ncaj ncees ua txoj hlua ntsuas qhov ntev thiab muab kev tseeb ua lub thauj ntsuas qhov ntseg.\u201d Lawg yuav los ntaus tej kev dag uas nej vamkhom thiab dej yuav kuav nej tej chaw cawm siav kom puastsuaj."},{"bible_id":"1525","chapter_code":"ISA.28","verse_code":"ISA.28.18","label":"18","content":"Tej lus uas nej tau cog nrog kev tuag yuav raug muab rhuav mus, thiab tej lus uas nej pom zoo nrog tubtuag teb yuav muab tso povtseg; thaum kev puastsuaj los nej thiaj li yuav kovyeej."},{"bible_id":"1525","chapter_code":"ISA.28","verse_code":"ISA.28.19","label":"19","content":"Txhua zaus uas kev puastsuaj yuav los coj nej mus; nws yuav los ib tagkis rau dhau ib tagkis, ib hnub dhau rau ib hnub thiab ib hmo dhau rau ib hmos. Txhua zaj lus uas Vajtswv hais yuav coj kev ntshai los ntxiv xwb."},{"bible_id":"1525","chapter_code":"ISA.28","verse_code":"ISA.28.20","label":"20","content":"Koj zoo ib yam li tus neeg nyob hauv zaj pajlug uas hais tias nws pw lub txaj luv uas tsis txaus xyab taw, thiab vov daim pam nqaim uas npog tsis tas lub cev."},{"bible_id":"1525","chapter_code":"ISA.28","verse_code":"ISA.28.21","label":"21","content":"Tus TSWV yuav sawv saum lub Roob Pelaxees thiab hauv lub hav Nkinpe-oos ua nws tes haujlwm, yog tes haujlwm uas sawvdaws tsis tau pom dua. Nws yuav ua kom nws tes haujlwm tiav, yog tes haujlwm uas txawv kawg li."},{"bible_id":"1525","chapter_code":"ISA.28","verse_code":"ISA.28.22","label":"22","content":"Tsis txhob saib tsis taus kuv tej lus ceebtoom, nyob tsam txoj saw hlau hajyam yuav khi nej ruaj. Kuv twb hnov tus TSWV uas muaj hwjchim loj kawg nkaus txiav txim siab yuav muab lub tebchaws ua kom puastsuaj lawm."},{"bible_id":"1525","chapter_code":"ISA.28","verse_code":"ISA.28.23","label":"23","content":"Tig pobntseg mloog lub suab uas kuv hais; ua tib zoo mloog tej lus uas kuv qhia."},{"bible_id":"1525","chapter_code":"ISA.28","verse_code":"ISA.28.24","label":"24","content":"Tus neeg uas laij teb tseb nplej, nws niaj hnub mus laij li xwb los? Nws niaj hnub mus laij thiab haiv kom tej av ntxheev xwb los?"},{"bible_id":"1525","chapter_code":"ISA.28","verse_code":"ISA.28.25","label":"25","content":"Thaum nws mus pheej cov av tiaj lawm, nws txawm tseb noob zaub txhwb qaib thiab zaub txhwb nyug rau. Nws cog nplej ua tej kab thiab cog pobkws  rau tej thaj uas cia cog pobkws, thiab muab lwm yam noob mus tseb rau ntawm nws tej ntug teb."},{"bible_id":"1525","chapter_code":"ISA.28","verse_code":"ISA.28.26","label":"26","content":"Nws yeej paub ua nws yam haujlwm, rau qhov Vajtswv qhia rau nws."},{"bible_id":"1525","chapter_code":"ISA.28","verse_code":"ISA.28.27","label":"27","content":"Nws tsis muab tus qws ntaus nplej los ntaus noob zaub txhwb nyug lossis nws tsis thawb tsheb mus luam noob zaub txhwb qaib; tiamsis nws muab tus pas sib sib ntaus noob zaub txhwb qaib thiab noob zaub txhwb nyug xwb."},{"bible_id":"1525","chapter_code":"ISA.28","verse_code":"ISA.28.28","label":"28","content":"Yuav tsum muab nplej zom ua hmoov puab ncuav; tsis yog nws niaj hnub tsoov nplej mus ibtxhis li. Txawm yog nws cab nees luag tsheb mus tsuj nplej los nees yeej tsis tsuj tej txhuv kom ntsoog li."},{"bible_id":"1525","chapter_code":"ISA.28","verse_code":"ISA.28.29","label":"29","content":"Tej tswvyim ntawd puavleej yog los ntawm tus TSWV uas muaj hwjchim loj kawg nkaus los xwb. Nws yog tus tuavxam uas zoo heev thiab muaj tswvyim kawg nkaus li."},{"bible_id":"1525","chapter_code":"ISA.29","verse_code":"ISA.29.1","label":"1","content":"Yeluxalees uas yog Vajtswv lub thaj thiab lub nroog uas Daviv tsuam yeej yuav raug puastsuaj lauj! Cia li ua kevcai thiab ua rooj noj rooj haus ib xyoo dhau ib xyoo raws li lub caij nyoog uas teem tseg,"},{"bible_id":"1525","chapter_code":"ISA.29","verse_code":"ISA.29.2","label":"2","content":"Vajtswv mam tso kev puastsuaj los raug lub nroog uas hu ua \u201cVajtswv lub thaj.\u201d Thaum ntawd yuav muaj kev quaj nyiav, thiab tagnrho lub nroog yuav zoo ib yam li lub thaj uas muaj ntshav nplooj nkaus saud."},{"bible_id":"1525","chapter_code":"ISA.29","verse_code":"ISA.29.3","label":"3","content":"Vajtswv yuav tsuam yeej thiab ua chaw tsomfaj ibncig lub nroog thiab yuav tawmtsam koj. Kuv yuav tsuam yeej tawmtsam koj ib yam li Daviv."},{"bible_id":"1525","chapter_code":"ISA.29","verse_code":"ISA.29.4","label":"4","content":"Ces koj yuav hais lus puag hauv lub qhov uas tob heev tuaj; koj yuav hais lus puag hauv qab tivtxwv tuaj; koj lub suab yuav hais hauv qhov av tuaj ib yam li pojntxoog lub suab, thiab koj yuav hais lus ntxhi hauv av tuaj."},{"bible_id":"1525","chapter_code":"ISA.29","verse_code":"ISA.29.5","label":"5","content":"Yeluxalees, koj cov yeebncuab uas coob ua npoj ntws tuaj tua koj yuav raug ntsawj ya ib yam li hmoov av, thiab lawv cov tubrog uas txaus ntshai yuav raug ntsawj ya ib yam li tej npluag nplej. Tib npliag ntshis xwb,"},{"bible_id":"1525","chapter_code":"ISA.29","verse_code":"ISA.29.6","label":"6","content":"tus TSWV uas muaj hwjchim loj kawg nkaus yuav los cawm nej, nws yuav ua xob nroo, ua av qeeg, ua cua daj cua dub thiab ua tej nplaim taws uas hlawv kom kub dulug los pab nej."},{"bible_id":"1525","chapter_code":"ISA.29","verse_code":"ISA.29.7","label":"7","content":"Txhua haivneeg uas tuaj tua lub nroog uas yog Vajtswv lub thaj, lawv tej cuabyeej ua rog thiab txhua yam puavleej yuav yaj thiab ploj huv tibsi ib yam li ua npau suav hmo ntuj,"},{"bible_id":"1525","chapter_code":"ISA.29","verse_code":"ISA.29.8","label":"8","content":"thiab zoo li tus neeg tshaib plab uas ua npau suav noj mov, tiamsis thaum tsim los tseem tshaib plab li qub lossis zoo li tus neeg nqhis dej uas nws ua npau suav haus dej, tiamsis thaum tsim los tseem nqhis dej thiab qa qhuav qhawv. Txhua haivneeg uas tuaj tua lub nroog Yeluxalees yuav zoo ib yam li ntawd ntag."},{"bible_id":"1525","chapter_code":"ISA.29","verse_code":"ISA.29.9","label":"9","content":"Cia li ua neeg ruam los mas! Cia li ua neeg digmuag los mas! Cia li ua neeg vwm loj vwm leg, tiamsis tsis yog vwm cawv, cia li ntog pujpoog, tiamsis tsis yog qaug cawv txiv hmab!"},{"bible_id":"1525","chapter_code":"ISA.29","verse_code":"ISA.29.10","label":"10","content":"Tus TSWV ua kom nej ncaws dab ntub thiab tsaug zog looj hlias. Twb tsimnyog cov cev Vajtswv lus ua sawvdaws lub qhovmuag pom kev, tiamsis Vajtswv muab lawv tej qhovmuag npog lawm."},{"bible_id":"1525","chapter_code":"ISA.29","verse_code":"ISA.29.11","label":"11","content":"Lub ntsiab lus uas txhua tus cev Vajtswv lus ua yogtoog pom yuav muab zais tsis pub nej paub zoo ib yam li thooj ntawv uas ntaus homthawj rau lawm. Yog nej coj mus rau ib tug uas paub nyeem thiab thov kom nws nyeem rau nej mloog, nws yuav teb hais tias, \u201cKuv tsis nyeem rau qhov ntaus homthawj rau lawm.\u201d"},{"bible_id":"1525","chapter_code":"ISA.29","verse_code":"ISA.29.12","label":"12","content":"Yog nej muab thooj ntawv ntawd rau tus uas tsis paub nyeem thiab thov nws nyeem rau nej mloog, nws yuav teb hais tias, \u201cKuv tsis paub nyeem.\u201d"},{"bible_id":"1525","chapter_code":"ISA.29","verse_code":"ISA.29.13","label":"13","content":"Tus TSWV hais tias, \u201cCov neeg no lub ncauj qhuas kuv, tiamsis lawv lub siab tsis npuab kuv, tej lus uas lawv qhuas kuv tsis muaj qabhau li. Qhov uas lawv pehawm kuv tsuas yog ua raws li kevcai thiab neeg qhia xwb."},{"bible_id":"1525","chapter_code":"ISA.29","verse_code":"ISA.29.14","label":"14","content":"Vim li ntawd, kuv yuav rov ua tej txujci uas txawv heev rau cov neeg no pom dua kom lawv xav tsis thoob li; cov neeg ntse lub tswvyim yuav ruam tas, thiab kev txawj ntse ntawm cov neeg txawj ntse yuav ploj tas.\u201d"},{"bible_id":"1525","chapter_code":"ISA.29","verse_code":"ISA.29.15","label":"15","content":"Lawv cov uas muab tej tswvyim zais tsis pub tus TSWV paub yuav raug puastsuaj lauj! Lawv ua tej yam nraim nkoos hauv qhov tsaus ntuj nti thiab xav hais tias tsis muaj leejtwg pom thiab paub hais tias lawv ua dabtsi."},{"bible_id":"1525","chapter_code":"ISA.29","verse_code":"ISA.29.16","label":"16","content":"Lawv pom qhov zoo yog qhov phem! Tus puab laujkaub av thiab cov av, yam twg tseemceeb dua? Yam uas tus neeg ntawd puab puas muaj cuabkav hais rau tus puab hais tias, \u201cKoj twb tsis tau puab kuv los sav\u201d? Lossis yam uas nws puab ntawd puas hais rau tus puab hais tias, \u201cKoj twb tsis muaj kev txawj ntse li.\u201d?"},{"bible_id":"1525","chapter_code":"ISA.29","verse_code":"ISA.29.17","label":"17","content":"Puas yog tshuav tsis ntev lawm, lub havzoov Lenpanoos yuav dhau mus ua teb, thiab tej teb yuav rov ua havzoov?"},{"bible_id":"1525","chapter_code":"ISA.29","verse_code":"ISA.29.18","label":"18","content":"Thaum ntawd cov neeg uas lag ntseg yuav hnov luag nyeem ntawv, thiab cov neeg digmuag uas ua lub neej tsaus ntuj nti yuav pom kev."},{"bible_id":"1525","chapter_code":"ISA.29","verse_code":"ISA.29.19","label":"19","content":"Cov neeg pluag thiab cov neeg txo hwjchim yuav tau txojkev kaj siab los ntawm tus TSWV uas yog cov Yixalayees tus Vajtswv uas dawbhuv."},{"bible_id":"1525","chapter_code":"ISA.29","verse_code":"ISA.29.20","label":"20","content":"Tus uas tsimtxom luag lwm tus thiab pheej thuam Vajtswv yuav ploj mus. Txhua tus neeg uas pheej nyiam ua kev txhaum yuav raug kev puastsuaj."},{"bible_id":"1525","chapter_code":"ISA.29","verse_code":"ISA.29.21","label":"21","content":"Cov neeg uas saib tsis taus lwm tus, cov neeg uas txheem tej plaub ntug tua neeg, thiab cov neeg uas ua timkhawv tsis tseeb ntxo cov neeg ncaj ncees kom raug txiav txim, Vajtswv yuav muab ua kom puastsuaj tas."},{"bible_id":"1525","chapter_code":"ISA.29","verse_code":"ISA.29.22","label":"22","content":"Vim li ntawd, tus TSWV uas yog cov Yixalayees tus Vajtswv uas cawm Anplahas dim txojkev ntxhov siab hais tias, \u201cKuv haivneeg, nej yuav tsis txajmuag, thiab nej lub ntsejmuag yuav tsis ntshaus ntxiv li lawm."},{"bible_id":"1525","chapter_code":"ISA.29","verse_code":"ISA.29.23","label":"23","content":"Thaum nej pom tej tubki uas kuv yuav pub rau nej, ces nej yuav paub hais tias kuv yog cov Yixalayees tus Vajtswv uas dawbhuv. Nej yuav tsum hwm kuv thiab paub ntshai kuv."},{"bible_id":"1525","chapter_code":"ISA.29","verse_code":"ISA.29.24","label":"24","content":"Cov neeg ruam yuav totaub, thiab cov uas yws tujtaws yuav nyiam kawm Vajtswv txoj kevcai.\u201d"},{"bible_id":"1525","chapter_code":"ISA.30","verse_code":"ISA.30.1","label":"1","content":"Tus TSWV hais tias, \u201cYudas cov thawjcoj raug kev puastsuaj vim lawv ntxeev siab rau kuv. Lawv ua raws li lawv lub tswvyim uas tsis yog kuv muab rau lawv, thiab lawv mus coglus nrog lwm haivneeg tawmtsam kuv, lawv thiaj ua txhaum tsub kev txhaum ntxiv zuj zus.\u201d"},{"bible_id":"1525","chapter_code":"ISA.30","verse_code":"ISA.30.2","label":"2","content":"Lawv mus cuag cov Iziv kom pab lawv, tiamsis lawv tsis sablaj rau kuv li. Lawv xav kom cov Iziv pab lawv, yog li ntawd, lawv thiaj tso siab rau cov Iziv tus vajntxwv."},{"bible_id":"1525","chapter_code":"ISA.30","verse_code":"ISA.30.3","label":"3","content":"Tiamsis Falaus txojkev pab yuav ua rau lawv txajmuag, thiab cov Iziv txojkev tiv thaiv yuav ua rau lawv poob ntsejmuag."},{"bible_id":"1525","chapter_code":"ISA.30","verse_code":"ISA.30.4","label":"4","content":"Txawm yog lawv cov nomtswv mus txog rau hauv cov Iziv lub nroog Xau-as thiab lub nroog Hanes lawm los"},{"bible_id":"1525","chapter_code":"ISA.30","verse_code":"ISA.30.5","label":"5","content":"cov Yudas yuav raug kev txajmuag, rau qhov haivneeg ntawd ibtxwm pab tsis tau lawv, haivneeg ntawd yeej pab tsis tau lossis tsis muaj nqis rau lawv li, tiamsis tsuas coj kev txajmuag thiab kev poob ntsejmuag los rau lawv xwb."},{"bible_id":"1525","chapter_code":"ISA.30","verse_code":"ISA.30.6","label":"6","content":"Ntawm no yog cov lus uas Vajtswv hais rau cov tsiaj nram tiaj suabpuam hais tias, \u201cCov nomtswv taug kev mus hla hauv lub tebchaws uas muaj kev txhawj ntshai, muaj tsov ntxhuav, muaj nab thiab muaj tej zaj uas txawj ya nyob. Lawv muab lawv tej khoom muaj nqis rau lawv tej neesluav thiab ntxhuav thauj mus pub haivneeg uas pab tsis tau lawv."},{"bible_id":"1525","chapter_code":"ISA.30","verse_code":"ISA.30.7","label":"7","content":"Cov Iziv txojkev pab tsis muaj nqis dabtsi li. Yog li ntawd, kuv thiaj tis ib lub npe tshiab rau cov Iziv hu ua \u2018Tus Lahaj uas ua tsis tau dabtsi.\u2019 \u201d"},{"bible_id":"1525","chapter_code":"ISA.30","verse_code":"ISA.30.8","label":"8","content":"Tamsim no koj cia li mus nyob tabmeeg lawv thiab muab sau ua ib phau ntawv khaws tseg, kom yav tom ntej thiaj li muaj ntawv ua povthawj hais txog lawv tej kev txhaum mus ibtxhis li."},{"bible_id":"1525","chapter_code":"ISA.30","verse_code":"ISA.30.9","label":"9","content":"Vim lawv yog cov neeg ntxeev siab rau Vajtswv thiab yog cov neeg dag uas tsis mloog tus TSWV tej lus qhuab qhia."},{"bible_id":"1525","chapter_code":"ISA.30","verse_code":"ISA.30.10","label":"10","content":"Lawv hais kom cov cev Vajtswv lus nyob twjywm. Lawv hais tias, \u201cTsis txhob qhia tej qhov tseeb rau peb paub. Qhia tej uas peb nyiam rau peb mloog xwb. Cia peb ua raws li peb lub siab nyiam xwb."},{"bible_id":"1525","chapter_code":"ISA.30","verse_code":"ISA.30.11","label":"11","content":"Cia li khiav mus thiab tsis txhob thaiv peb kev. Peb tsis xav hnov nej hais txog cov Yixalayees tus Vajtswv uas dawbhuv hlo li.\u201d"},{"bible_id":"1525","chapter_code":"ISA.30","verse_code":"ISA.30.12","label":"12","content":"Tiamsis cov Yixalayees tus Vajtswv uas dawbhuv hais tias, \u201cNej saib tsis taus kuv tej lus qhia, nej tsuas nyiam ua limhiam thiab ntxias dag xwb."},{"bible_id":"1525","chapter_code":"ISA.30","verse_code":"ISA.30.13","label":"13","content":"Nej yog neeg txhaum plaub. Nej zoo li tus ntsa yeej siab siab uas tawg pleb thoob plaws lawm; tib npliag ntshis xwb nej yuav vau tawg tas."},{"bible_id":"1525","chapter_code":"ISA.30","verse_code":"ISA.30.14","label":"14","content":"Nej yuav tawg ua tej daim ib yam li tej laujkaub av; tej txhais uas tawg ntawd tsis muaj ib daig uas yuav zoo khaws los yawm hluavncaig lossis twb tsis zoo ce dej hauv thoob los haus li.\u201d"},{"bible_id":"1525","chapter_code":"ISA.30","verse_code":"ISA.30.15","label":"15","content":"Cov Yixalayees tus TSWV Dawbhuv uas kav ib puas tsav yam hais rau sawvdaws hais tias, \u201cCia li tig rov los so, nej thiaj yuav dim; nyob twjywm thiab cia siab rau kuv, nej thiaj yuav muaj zog.\u201d Tiamsis nej tsis kam ua li ntawd."},{"bible_id":"1525","chapter_code":"ISA.30","verse_code":"ISA.30.16","label":"16","content":"Nej caij nees khiav kom dim nej cov yeebncuab. Nej cia li khiav los mas! Nej xav hais tias nej cov nees khiav ceev heev, tiamsis cov uas raws nej qab tseem ceev tshaj nej lawm thiab!"},{"bible_id":"1525","chapter_code":"ISA.30","verse_code":"ISA.30.17","label":"17","content":"Thaum yeebncuab ib tug tubrog tuaj hem nej, txawm yog nej muaj ib txhiab leej los nej yuav cia li khiav, thiab luag tsib tug tubrog tuaj hem nej xwb los nej yuav khiav tagnrho. Nej yuav tsis tshuav ib yam dabtsi seem li, tsuas tshuav tus ncej chij uas txhos rau saum ncov roob xwb."},{"bible_id":"1525","chapter_code":"ISA.30","verse_code":"ISA.30.18","label":"18","content":"Tus TSWV tos ntev loo yuav foom koob hmoov rau nej; yog li ntawd, nws thiaj los hlub nej. Rau qhov tus TSWV yog Vajtswv tus uas ncaj ncees; cov neeg uas tos nws yuav tau txais koob hmoov."},{"bible_id":"1525","chapter_code":"ISA.30","verse_code":"ISA.30.19","label":"19","content":"Nej cov uas nyob hauv lub nroog Yeluxalees yuav tsis quaj ib zaug ntxiv li lawm. Tus TSWV yog tus uas muaj kev hlub, thaum nej thov nws pab, nws yuav teb nej tej lus thov."},{"bible_id":"1525","chapter_code":"ISA.30","verse_code":"ISA.30.20","label":"20","content":"Tus TSWV yuav muab lub ncuav uas yog txojkev txomnyem los rau nej noj thiab cov dej uas yog kev nyuaj siab los rau nej haus, txawm li ntawd los nej tus Xibhwb yuav tsis khiav nkaum nej li lawm; nej lub qhovmuag yuav pom nws."},{"bible_id":"1525","chapter_code":"ISA.30","verse_code":"ISA.30.21","label":"21","content":"Thaum nej taug kev mus sab xis lossis sab laug, nej yuav hnov nws lub suab hu tom qab tuaj hais tias, \u201cTxojkev tseeb yog txoj no. Cia li taug txoj no ntag.\u201d"},{"bible_id":"1525","chapter_code":"ISA.30","verse_code":"ISA.30.22","label":"22","content":"Ces nej yuav muab nej tej mlom uas muab nyiaj nchuav thiab tej mlom uas muab kub vuam, coj mus povtseg ib yam li tej pojniam coj khaubncaws daim ntaub, thiab qw hais tias, \u201cCia li tawm ntawm kuv mus.\u201d"},{"bible_id":"1525","chapter_code":"ISA.30","verse_code":"ISA.30.23","label":"23","content":"Tus TSWV yuav tso nag los ywg nej tej noob qoob uas tseb rau hauv av kom tej qoobloo yuav tuaj hlob mos nyoos, thiab yuav ua rau nej sau tau qoobloo ntau, thiab nej tej tsiaj txhu yuav tau lub tshav zaub uas mos nyoos noj."},{"bible_id":"1525","chapter_code":"ISA.30","verse_code":"ISA.30.24","label":"24","content":"Nej tej nyuj thiab tej neesluav uas laij teb, yuav tau noj tej zaub zoo uas muab duav thiab rawg hlau yawm los rau noj."},{"bible_id":"1525","chapter_code":"ISA.30","verse_code":"ISA.30.25","label":"25","content":"Hnub uas nej txeeb tau nej cov yeebncuab tej chaw fajxwm thiab tua lawv cov neeg tuag tas lawm, thaum ntawd tej kwjdeg saum tej hauv roob thiab tej ncov roob siab yuav muaj dej txhawv ntws ntshiab si los."},{"bible_id":"1525","chapter_code":"ISA.30","verse_code":"ISA.30.26","label":"26","content":"Lub hli yuav ci ib yam li lub hnub, thiab lub hnub yuav ci tshaj li lub hnub ibtxwm ci los lawm xya npaug ntxiv ib yam li muab xya hnub los ua ib zaug ci. Thaum ntawd tus TSWV yuav qhwv thiab kho nws haivneeg tej qhov txhab uas nws tso los raug lawv."},{"bible_id":"1525","chapter_code":"ISA.30","verse_code":"ISA.30.27","label":"27","content":"Saib lauj! Yuav pom tus TSWV lub tshwjchim ci ntsa iab puag tim qab ntuj kawg tuaj. Nplaim taws thiab pa taws yog nws txojkev chim. Nws tej lus kub ib yam li nplaim hluavtaws."},{"bible_id":"1525","chapter_code":"ISA.30","verse_code":"ISA.30.28","label":"28","content":"Nws tso ib nthwv cua ntsawj ua nws ntej ib yam li dej tshoob txhua yam mus. Nthwv cua ntawd ua rau ntau haivneeg raug kev puastsuaj, thiab muab khawb hlau los khawm cov neeg ntawd puabtsaig coj lawv mus kom yuam kev."},{"bible_id":"1525","chapter_code":"ISA.30","verse_code":"ISA.30.29","label":"29","content":"Tiamsis nej cov uas yog Vajtswv haivneeg, nej yuav zoo siab thiab hu nkauj li hmo uas nej ua kevcai noj rooj mov dawbhuv. Nej yuav zoo siab ib yam li cov neeg uas tshuab raj tshuab xyu mus rau saum tus TSWV lub Roob uas yog cov Yixalayees lub Pobzeb."},{"bible_id":"1525","chapter_code":"ISA.30","verse_code":"ISA.30.30","label":"30","content":"Tus TSWV yuav cia sawvdaws hnov nws lub suab uas muaj hwjchim thiab pom nws txojkev chim uas loj kawg nkaus. Qhov ntawd yuav muaj nplaim taws, huab dub, lawg pobzeb thiab nagxob nagcua tsaus nti nrov nroo ntws los."},{"bible_id":"1525","chapter_code":"ISA.30","verse_code":"ISA.30.31","label":"31","content":"Thaum lawv hnov tus TSWV lub suab thiab nws muab nws rab qws ntaus lawv, cov Axilias yuav ntshai heev."},{"bible_id":"1525","chapter_code":"ISA.30","verse_code":"ISA.30.32","label":"32","content":"Txhua qhov uas tus TSWV muab rab nplawm uas yog txojkev rau txim los nplawm lawv, mas yuav muaj suab raj suab xyu thiab suab nkauj nogncas nrov ntsoog qees. Vajtswv yuav tua cov Axilias hauv tshavrog kom puastsuaj tas."},{"bible_id":"1525","chapter_code":"ISA.30","verse_code":"ISA.30.33","label":"33","content":"Lub cubtawg cig ntsaj thuav uas twb npaj tseg yuav hlawv tus huabtais uas kav tebchaws Axilias ntawd tob thiab dav heev, thiab muab taws los teeb puv nkaus rau. Tus TSWV yuav tshuab nplaim taws leejfaj mus kub cov taws kom cig."},{"bible_id":"1525","chapter_code":"ISA.31","verse_code":"ISA.31.1","label":"1","content":"Cov neeg uas mus thov kom cov Iziv pab yuav raug puastsuaj lauj! Lawv cia siab rau cov Iziv cov tubrog caij nees, tej tsheb nees ntaus rog thiab cov tubrog. Tiamsis lawv tsis cia siab rau tus TSWV uas yog cov Yixalayees tus Vajtswv Dawbhuv kom nws pab lawv li."},{"bible_id":"1525","chapter_code":"ISA.31","verse_code":"ISA.31.2","label":"2","content":"Tus TSWV yeej paub tej uas nws ua lawm! Nws tso kev puastsuaj los nws tsis thim nws tej lus rov qab. Nws rau txim rau cov neeg uas ua phem ua qias thiab cov uas pab cov neeg ua phem ua qias ntawd."},{"bible_id":"1525","chapter_code":"ISA.31","verse_code":"ISA.31.3","label":"3","content":"Cov Iziv yog neeg xwb, tsis yog Vajtswv; lawv tej nees yog tsiaj xwb, tsis yog ntsujplig. Thaum tus TSWV xyab tes tuaj, cov neeg uas tuaj pab lawv yuav raug tsuj, thiab lawv cov neeg uas tau kev pab los yuav ntog pawglug, thiab lawv sawvdaws yuav raug puastsuaj ua ke."},{"bible_id":"1525","chapter_code":"ISA.31","verse_code":"ISA.31.4","label":"4","content":"Tus TSWV hais rau kuv hais tias, \u201cTxawm yog cov yug yaj qw thiab nthe npaum twg los tus tsov ntxhuav uas tom tau yaj lawm yeej tsis ntshai thiab tsis khiav li; ib yam li ntawd ntag, yeej tsis muaj ib yam dabtsi txwv tau kuv uas yog tus TSWV uas muaj hwjchim loj kawg nkaus kom khiav tsis txhob tsomkwm lub Roob Xi-oos li."},{"bible_id":"1525","chapter_code":"ISA.31","verse_code":"ISA.31.5","label":"5","content":"Tus TSWV uas muaj hwjchim loj kawg nkaus yuav tsomkwm thiab tiv thaiv lub nroog Yeluxalees ib yam li tus noog ya saum nws lub zes tsomkwm nws cov menyuam ntag.\u201d"},{"bible_id":"1525","chapter_code":"ISA.31","verse_code":"ISA.31.6","label":"6","content":"Vajtswv hais tias, \u201cHaivneeg Yixalayees, nej ua txhaum rau kuv thiab tawmtsam kuv lawm. Tiamsis nimno nej cia li rov los cuag kuv!"},{"bible_id":"1525","chapter_code":"ISA.31","verse_code":"ISA.31.7","label":"7","content":"Hnub ntawd nej txhua tus yuav muab tej mlom nyiaj mlom kub uas nej nchuav ntawd sau huv tibsi coj mus povtseg."},{"bible_id":"1525","chapter_code":"ISA.31","verse_code":"ISA.31.8","label":"8","content":"Cov Axilias yuav raug puastsuaj tas rau hauv tshavrog, tiamsis tsis yog neeg lub hwjchim ua. Cov Axilias yuav khiav tawm hauv tshavrog, thiab lawv cov tub hluas yuav raug ntes mus ua luag qhev."},{"bible_id":"1525","chapter_code":"ISA.31","verse_code":"ISA.31.9","label":"9","content":"Lawv tus huabtais yuav ntshai heev thiab khiav tshee hnyo lawm, thiab cov nomtswv los ntshai kawg nkaus li, lawv yuav muab lawv tej chij ua rog tso povtseg huv tibsi.\u201d Tus TSWV uas muaj lub chaw pehawm nyob saum Roob Xi-oos, thiab muaj lub cubtawg uas hlawv khoom fij nyob hauv lub nroog Yeluxalees yog tus hais ntag."},{"bible_id":"1525","chapter_code":"ISA.32","verse_code":"ISA.32.1","label":"1","content":"Nej saib, yuav muaj ib tug vajntxwv kav ncaj ncees, thiab nws cov nomtswv los yuav tswjhwm raws li txojkev ncaj ncees."},{"bible_id":"1525","chapter_code":"ISA.32","verse_code":"ISA.32.2","label":"2","content":"Cov nomtswv ntawd, txhua tus yuav zoo ib yam li lub tsev uas thaiv cua thiab lub chaw nkaum cua daj cua dub. Lawv yuav zoo ib yam li tej dej uas ntws hauv tiaj suabpuam, thiab zoo ib yam li lub tsua uas ntxoov lub tiaj mojsab qhua."},{"bible_id":"1525","chapter_code":"ISA.32","verse_code":"ISA.32.3","label":"3","content":"Cov neeg uas qhovmuag pom kev yuav pom mus li, thiab cov neeg uas pobntseg hnov lus yuav hnov mus li."},{"bible_id":"1525","chapter_code":"ISA.32","verse_code":"ISA.32.4","label":"4","content":"Cov neeg uas ua dog ua dig yuav txawj ntse thiab paub qabhau, thiab cov neeg uas nplaig txhav yuav hais tau lus meej npliag lias."},{"bible_id":"1525","chapter_code":"ISA.32","verse_code":"ISA.32.5","label":"5","content":"Yuav tsis muaj leejtwg xav hais tias neeg ruam yog neeg tsimtxiaj lossis hais tias tus neeg siab nkhaus yog neeg ncaj ncees."},{"bible_id":"1525","chapter_code":"ISA.32","verse_code":"ISA.32.6","label":"6","content":"Tus neeg ruam yeej hais tej zaj ruam thiab nws lub siab xav ntsoov ua tej yam phem; nws ua tsis ncaj, hais lus saib tsis taus tus TSWV, nws tsis pub mov rau cov neeg tshaib plab noj thiab nws tsis pub dej rau cov neeg nqhis dej haus."},{"bible_id":"1525","chapter_code":"ISA.32","verse_code":"ISA.32.7","label":"7","content":"Tus neeg siab nkhaus yeej muaj lub siab phem thiab nws ua kev phem nkaus xwb; nws dag noj dag haus thiab tuavhauv txov cov neeg pluag lub neej thiab yuam cov neeg txomnyem txoj cai."},{"bible_id":"1525","chapter_code":"ISA.32","verse_code":"ISA.32.8","label":"8","content":"Tiamsis tus neeg tsimtxiaj ua qhov ncaj thiab tuav rawv txoj cai xwb."},{"bible_id":"1525","chapter_code":"ISA.32","verse_code":"ISA.32.9","label":"9","content":"Cov pojniam uas ua neej nyob qhuas ntxhias tsis txob tsis txhawj dabtsi, nej cia li mloog tej lus uas kuv hais!"},{"bible_id":"1525","chapter_code":"ISA.32","verse_code":"ISA.32.10","label":"10","content":"Nimno nej noj nyob tsau npo, tiamsis lwm xyoo txog lub caij no nej yuav txomnyem ntsuav vim yuav tsis muaj txiv hmab rau nej de lawm."},{"bible_id":"1525","chapter_code":"ISA.32","verse_code":"ISA.32.11","label":"11","content":"Cov pojniam uas ua neej nyob qhuas ntxhias tsis txob tsis txhawj dabtsi, nimno nej cia li ntshai ua ibce tshee hnyo, cia li hle nej tej tsoos tsho povtseg thiab muab ntaubtsaj los npua."},{"bible_id":"1525","chapter_code":"ISA.32","verse_code":"ISA.32.12","label":"12","content":"Cia li ntaus nej hauvsiab thiab tu siab vim nej tej teb uas zoo qoobloo thiab tej vaj txiv hmab uas txi txiv ncw twb puastsuaj tas;"},{"bible_id":"1525","chapter_code":"ISA.32","verse_code":"ISA.32.13","label":"13","content":"nroj tsuag thiab hmab pos twb tuaj laum kuv haivneeg tej av lawm; txhua lub tsev uas neeg nyob kaj siab lug, thiab tej nroog uas muaj neeg nyob lomzem xauv npo cia li quaj!"},{"bible_id":"1525","chapter_code":"ISA.32","verse_code":"ISA.32.14","label":"14","content":"Txawm yog vajntxwv lub loog los yuav muab tso povtseg thiab lub tuamceeb nroog los yuav ua suabpuam tas. Tej tsev thiab tej chaw fajxwm yuav raug kev puastsuaj mus ibtxhis. Yuav ua qhov chaw rau tej neesluav qus tau kev zoo siab thiab ua tshav zaub rau yaj noj."},{"bible_id":"1525","chapter_code":"ISA.32","verse_code":"ISA.32.15","label":"15","content":"Tiamsis tus TSWV yuav txib nws tus ntsujplig los rau peb dua ib zaug ntxiv. Lub tebchaws uas ua quavpoj yuav rov ua lub tebchaws uas av zoo, thiab tej teb yuav zoo qoobloo heev."},{"bible_id":"1525","chapter_code":"ISA.32","verse_code":"ISA.32.16","label":"16","content":"Yuav muaj kev ncaj ncees nyob hauv tiaj suabpuam, thiab muaj kev ua zoo nyob hauv tej teb uas muaj qoobloo nplua mias."},{"bible_id":"1525","chapter_code":"ISA.32","verse_code":"ISA.32.17","label":"17","content":"Thaum ntawd txhua tus yuav ua ncaj ua ncees, yuav muaj kev thajyeeb thiab nyob kaj siab lug mus ibtxhis."},{"bible_id":"1525","chapter_code":"ISA.32","verse_code":"ISA.32.18","label":"18","content":"Kuv haivneeg yuav nyob tso siab lug ntawm qhov chaw uas muaj kev thajyeeb, hauv lub tsev uas nyob kaj siab lug thiab tsis muaj kev ntxhov siab dabtsi. ("},{"bible_id":"1525","chapter_code":"ISA.32","verse_code":"ISA.32.19","label":"19","content":"Txawm yog lawg yuav los ntaus tej havzoov, thiab yuav muab lub nroog tsoo kom puastsuaj tas"},{"bible_id":"1525","chapter_code":"ISA.32","verse_code":"ISA.32.20","label":"20","content":"los nej txhua tus cia li zoo siab, vim muaj dej txaus los ywg tej noob qoob uas nej tseb thiab muaj tshav zaub txhua qhov rau nej tej neesluav thiab tej nyuj noj.)"},{"bible_id":"1525","chapter_code":"ISA.33","verse_code":"ISA.33.1","label":"1","content":"Thov kom peb cov yeebncuab raug kev puastsuaj! Txawm yog tsis muaj leejtwg huab thiab ntxeev siab rau lawv los lawv mus huab thiab ntxeev siab rau luag. Tiamsis thaum kawg lawv yuav raug luag huab thiab ntxeev siab rau lawv."},{"bible_id":"1525","chapter_code":"ISA.33","verse_code":"ISA.33.2","label":"2","content":"Tus TSWV, thov koj hlub tshua peb. Peb cia siab ntsoov rau koj xwb. Thov tsomkwm peb ib hnub dhau ib hnub thiab cawm peb thaum peb raug kev ntxhov siab."},{"bible_id":"1525","chapter_code":"ISA.33","verse_code":"ISA.33.3","label":"3","content":"Thaum koj tuaj peb tog tua peb cov yeebncuab, mas lawv tawg khiav ri rws."},{"bible_id":"1525","chapter_code":"ISA.33","verse_code":"ISA.33.4","label":"4","content":"Tej khoom uas nej huab tau los yuav raug luag muab sau mus tso ua ke ib yam li ntes tej kooj txomfav."},{"bible_id":"1525","chapter_code":"ISA.33","verse_code":"ISA.33.5","label":"5","content":"Tus TSWV yog tus uas muaj hwjchim loj kawg nkaus, nws kav txhua tsav yam. Nws yuav ua rau lub nroog Yeluxalees muaj txojkev ncaj ncees thiab kev tseeb."},{"bible_id":"1525","chapter_code":"ISA.33","verse_code":"ISA.33.6","label":"6","content":"Nws yuav ua rau nws haivneeg nyob ruaj khov. Nws tsomkwm nws haivneeg txhua lub sijhawm, nws pub lawv muaj tswvyim, muaj kev txawj ntse thiab kev cawm dim. Qhov uas lawv hwm tus TSWV yog kev vammeej thiab kev npluanuj rau lawv."},{"bible_id":"1525","chapter_code":"ISA.33","verse_code":"ISA.33.7","label":"7","content":"Cov neeg siab tawv tabtom tsa suab hu kom luag pab; cov nomtswv uas nrhiav kev sib haumxeeb, lawv quaj tu siab nrho."},{"bible_id":"1525","chapter_code":"ISA.33","verse_code":"ISA.33.8","label":"8","content":"Tej niam kev nphob xuav tseg thiab tsis muaj leejtwg tau luag taug. Lawv tsis ua raws li tej lus cog tseg, lawv tsis ua raws li tej lus uas ua timkhawv thiab lawv ib leeg yuav tsis hwm ib leeg li lawm."},{"bible_id":"1525","chapter_code":"ISA.33","verse_code":"ISA.33.9","label":"9","content":"Lub tebchaws quaj ntsuag thiab tsaug muag heev; tej ntoo pem Roob Lenpanoos ntsws thiab qhuav tas. Lub hav Saloos uas zoo qoobloo ua suabpuam tas. Tej ntoo hauv tebchaws Npasas thiab saum roob Kalemees tuag thiab zeeg nplooj tas huv tibsi lawm."},{"bible_id":"1525","chapter_code":"ISA.33","verse_code":"ISA.33.10","label":"10","content":"Tus TSWV hais rau txhua haivneeg hais tias, \u201cNimno kuv yuav ua ib yam haujlwm qhia rau sawvdaws pom hais tias kuv muaj hwjchim loj npaum li cas."},{"bible_id":"1525","chapter_code":"ISA.33","verse_code":"ISA.33.11","label":"11","content":"Nej npaj siab ua tej uas tsis muaj nqis thiab txhua yam uas nej ua tsis muaj qabhau dabtsi. Nej cov pa zoo ib yam li cub hluavtaws uas yuav kub kom nej puastsuaj mus."},{"bible_id":"1525","chapter_code":"ISA.33","verse_code":"ISA.33.12","label":"12","content":"Nej yuav tawg ntsoog ntxaws li tej pobzeb uas muab hlawv ua hmoov zebsib ib yam li tej hav pos uas muab hlawv ua tshauv tas lawm."},{"bible_id":"1525","chapter_code":"ISA.33","verse_code":"ISA.33.13","label":"13","content":"Kom nej cov uas nyob deb thiab nyob ze tau hnov tej uas kuv ua tas los no, thiab lees paub kuv lub hwjchim uas loj kawg nkaus.\u201d"},{"bible_id":"1525","chapter_code":"ISA.33","verse_code":"ISA.33.14","label":"14","content":"Cov neeg txhaum hauv Xi-oos ntshai tshee hnyo. Lawv hais tias, \u201cVajtswv txojkev txiav txim zoo li lub cubtawg uas kub mus ibtxhis. Peb puas yuav khiav dim lub cubtawg ntawd?\u201d"},{"bible_id":"1525","chapter_code":"ISA.33","verse_code":"ISA.33.15","label":"15","content":"Yog nej hais lus tseeb thiab taug txojkev ncaj ncees xwb, nej yeej yuav dim. Nej tsis txhob muab nej lub hwjchim mus dag ntxias cov pluag thiab tsis txhob yuav tej nyiaj uas luag nqa tuaj xiab nej. Tsis txhob koom nrog cov neeg tuav tswvyim tua neeg lossis ua kev phem kev qias."},{"bible_id":"1525","chapter_code":"ISA.33","verse_code":"ISA.33.16","label":"16","content":"Ces nej yuav tau zoo nyob kaj siab lug; nej yuav tau nyob ntawm lub chaw uas ruaj khov ib yam li lub chaw fajxwm. Nej yuav tau mov noj thiab tau dej haus tsau npo."},{"bible_id":"1525","chapter_code":"ISA.33","verse_code":"ISA.33.17","label":"17","content":"Muaj ib hnub nej yuav pom ib tug vajntxwv uas muaj tshwjchim ci ntsa iab, nws yuav kav lub tebchaws uas loj thiab dav heev."},{"bible_id":"1525","chapter_code":"ISA.33","verse_code":"ISA.33.18","label":"18","content":"Qhov uas nej ibtxwm ntshai lwm haivneeg cov nomtswv, cov sau se thiab cov neeg tshuajxwm thaum ub los tsuas zoo li nej ua npau suav lawm xwb."},{"bible_id":"1525","chapter_code":"ISA.33","verse_code":"ISA.33.19","label":"19","content":"Nej yuav tsis pom lwm haivneeg uas hais lus khavtheeb thiab hais tej lus txawv uas nej tsis paub ntxiv li lawm."},{"bible_id":"1525","chapter_code":"ISA.33","verse_code":"ISA.33.20","label":"20","content":"Cia li tsa qhovmuag ntsia lub nroog Xi-oos uas yog qhov chaw peb ua kevcai hwm Vajtswv. Cia li tsa qhovmuag ntsia lub nroog Yeluxalees uas yog qhov chaw sawvdaws yuav nyob kaj siab lug! Thiab nws yuav zoo li lub tsevntaub uas luag tsis tshem, tej tswg los tsis rho thiab tej hlua khi los yeej tsis tu li."},{"bible_id":"1525","chapter_code":"ISA.33","verse_code":"ISA.33.21","label":"21","content":"Tus TSWV yuav ua rau peb pom nws lub tshwjchim uas ci tsa iab. Peb yuav nyob hauv tej tiaj nrag uas dav raws tej ntug dej loj thiab dej me, yeebncuab yuav tsis tsav nkoj mus los hauv tej dej ntawd li lawm."},{"bible_id":"1525","chapter_code":"ISA.33","verse_code":"ISA.33.22","label":"22","content":"Vim tus TSWV yog tus uas txiav txim, tus TSWV yog tus uas kav peb, thiab tus TSWV yog peb tus vajntxwv, nws yuav cawm kom peb dim."},{"bible_id":"1525","chapter_code":"ISA.33","verse_code":"ISA.33.23","label":"23","content":"Nej cov hlua twb xoob tas thiaj khi tus ncej tsis ruaj lawm, thiab daim ntaub thiaj li tsis nthuav. Ces peb thiaj li txeeb tau tej khoom ntau heev coj los sib faib; txawm yog tej neeg sav ceg los puavleej tau huv tibsi."},{"bible_id":"1525","chapter_code":"ISA.33","verse_code":"ISA.33.24","label":"24","content":"Cov neeg uas nyob hauv peb lub tebchaws yuav tsis muaj leejtwg nroo hais tias, \u201cKuv muaj mob\u201d; thiab tus TSWV yuav zam lawv lub txim huv tibsi."},{"bible_id":"1525","chapter_code":"ISA.34","verse_code":"ISA.34.1","label":"1","content":"Txhua haivneeg, cia li txav los kom ze! Sib sau los nyob ua ke thiab tig pobntseg mloog. Tagnrho lub qab ntuj thiab txhua tus uas nyob hauv ntiajteb cia li los ntawm no thiab tig pobntseg mloog."},{"bible_id":"1525","chapter_code":"ISA.34","verse_code":"ISA.34.2","label":"2","content":"Vim tus TSWV chim heev rau txhua haivneeg thiab lawv cov yeebncuab. Nws thiaj rau txim hnyav rau lawv thiab muab lawv cob rau luag tua kom tuag tas huv tibsi."},{"bible_id":"1525","chapter_code":"ISA.34","verse_code":"ISA.34.3","label":"3","content":"Tsis muaj neeg muab lawv faus, tiamsis yuav tso lawv tsw lwj ntxiag rau qhov ntawd; thiab ntshav yuav ntws liab ploog saum tej roob."},{"bible_id":"1525","chapter_code":"ISA.34","verse_code":"ISA.34.4","label":"4","content":"Lub hnub, lub hli thiab tej hnubqub yuav poob tagnrho los rau hauv ntiajteb. Lub ntuj yuav ploj mus ib yam li thooj ntawv uas muab kauv cia, thiab tej hnubqub yuav poob ib yam li tej nplooj txiv hmab lossis tej nplooj txiv ncuavpias."},{"bible_id":"1525","chapter_code":"ISA.34","verse_code":"ISA.34.5","label":"5","content":"Tus TSWV twb npaj nws rab ntaj tseg rau saum ntuj ceebtsheej lawm, nimno nws yuav los tawmtsam cov neeg Edoos uas nws twb teem txim tuag rau lawv lawm."},{"bible_id":"1525","chapter_code":"ISA.34","verse_code":"ISA.34.6","label":"6","content":"Nws rab ntaj yuav lo lawv tej ntshav thiab tej roj ib yam li tej roj thiab tej ntshav yaj ntshav tshis uas muab ua khoom fij. Tus TSWV yuav muab tej khoom fij no coj mus fij rau hauv lub nroog Npauxelas; nws yuav tua kom neeg tuag coob heev rau hauv tebchaws Edoos."},{"bible_id":"1525","chapter_code":"ISA.34","verse_code":"ISA.34.7","label":"7","content":"Tej heev nyujqus yuav ntog pawglug nrog lawv, thiab tej menyuam ntsuag nyuj los ntog nrog cov heev nyuj uas cajdab ntug ntoob. Lawv lub tebchaws yuav cam ntshav liab ploog thiab lawv tej av muaj roj meem mias."},{"bible_id":"1525","chapter_code":"ISA.34","verse_code":"ISA.34.8","label":"8","content":"Vim tus TSWV muab ib hnub los ua pauj, thiab muab ib xyoos los rau txim rau tej uas lub nroog Xi-oos ua tas los lawm."},{"bible_id":"1525","chapter_code":"ISA.34","verse_code":"ISA.34.9","label":"9","content":"Tej dej hauv tebchaws Edoos yuav hloov ua kua roj hmab, thiab av yuav hloov ua leejfaj. Tagnrho lub tebchaws yuav kub hnyiab ib yam li roj hmab."},{"bible_id":"1525","chapter_code":"ISA.34","verse_code":"ISA.34.10","label":"10","content":"Lub tebchaws yuav kub hnyiab tas hnub tas hmo, thiab tej pa yuav ncho mus ibtxhis. Yuav muab lub tebchaws ntawd tso povtseg nyob qhuav nquas cia ib tiam dhau ib tiam, thiab tsis muaj leejtwg yuav kam taug kev mus hla lub tebchaws ntawd li."},{"bible_id":"1525","chapter_code":"ISA.34","verse_code":"ISA.34.11","label":"11","content":"Plas thiab uablag yuav los ua zes nyob hauv lub tebchaws ntawd. Tus TSWV yuav rov muab lub tebchaws ntawd tso povtseg dua ib zaug ntxiv kom nyob qhuav nquas ib yam li thaum tsis tau tsim nws."},{"bible_id":"1525","chapter_code":"ISA.34","verse_code":"ISA.34.12","label":"12","content":"Yuav tsis muaj vajntxwv kav lub tebchaws ntawd lawm, thiab lawv tej thawjcoj los tsis paub qabhau dabtsi."},{"bible_id":"1525","chapter_code":"ISA.34","verse_code":"ISA.34.13","label":"13","content":"Hmab pos thiab ntoo pos yuav tuaj laum puv nkaus hauv tej loog thiab thoob plaws tej ntsa loog, hma thiab plas yuav los nyob hauv tej nroog ntawd."},{"bible_id":"1525","chapter_code":"ISA.34","verse_code":"ISA.34.14","label":"14","content":"Tsiaj qus yuav nyooj zom zaws qhov ntawd tuaj, thiab tej dab yuav sib hu ib tug dhau ib tug. Tus dab hmo ntuj  yuav los nrhiav chaw so qhov ntawd."},{"bible_id":"1525","chapter_code":"ISA.34","verse_code":"ISA.34.15","label":"15","content":"Plas yuav los ua zes, nteg qe, puag qe thiab tu lawv tej menyuam. Dav npoj yuav sib sau los nyob qhov ntawd."},{"bible_id":"1525","chapter_code":"ISA.34","verse_code":"ISA.34.16","label":"16","content":"Nrhiav hauv tus TSWV phau ntawv teev tej tsiaj thiab muab nyeem saib hais li cas. Tej tsiaj ntawd tsis muaj ib tug ploj li, thiab tsis muaj ib tug uas yuav tsis muaj nkawm li. Vim tus TSWV tau hais kom muaj li ntawd; thiab nws tus ntsujplig yuav coj lawv los nyob ua ke."},{"bible_id":"1525","chapter_code":"ISA.34","verse_code":"ISA.34.17","label":"17","content":"Tus TSWV yuav muab lub tebchaws faib rau lawv kom nyias muaj nyias tug. Lawv yuav nyob hauv lub tebchaws ntawd ib tiam dhau ib tiam, thiab lub tebchaws yuav yog lawv tug mus ibtxhis."},{"bible_id":"1525","chapter_code":"ISA.35","verse_code":"ISA.35.1","label":"1","content":"Tiaj suabpuam thiab lub tebchaws uas qhuav nkig nkuav yuav zoo siab heev, thiab yuav muaj paj tawg ntsa iab rau saum tej av qhuav."},{"bible_id":"1525","chapter_code":"ISA.35","verse_code":"ISA.35.2","label":"2","content":"Tiaj suabpuam yuav hu nkauj thiab qw zoo siab; nws yuav zoo nkauj ib yam li tej Roob Lenpanoos, thiab av yuav rog ib yam li tej teb saum lub Roob Kalemees thiab Saloos. Txhua tus yuav pom tus TSWV lub koob meej thiab lub tshwjchim uas ci ntsa iab."},{"bible_id":"1525","chapter_code":"ISA.35","verse_code":"ISA.35.3","label":"3","content":"Cia li txhawb txhais tes uas tsaug leeg, thiab lub hauvcaug uas tshee na tsis muaj zog lawm."},{"bible_id":"1525","chapter_code":"ISA.35","verse_code":"ISA.35.4","label":"4","content":"Hais rau txhua tus uas tsis muaj kev cia siab hais tias, \u201cCuab zog khov kho thiab tsis txhob ntshai! Vajtswv yuav los cawm kom nej dim thiab rau txim rau nej cov yeebncuab.\u201d"},{"bible_id":"1525","chapter_code":"ISA.35","verse_code":"ISA.35.5","label":"5","content":"Tus neeg digmuag yuav pom kev, thiab tus lag ntseg yuav hnov lus."},{"bible_id":"1525","chapter_code":"ISA.35","verse_code":"ISA.35.6","label":"6","content":"Cov neeg sav ceg yuav sawv dhia cus plaws seevcev, thiab cov neeg hais tsis tau lus yuav qw zoo siab. Dej cag yuav ntws mus rau hauv tiaj suabpuam;"},{"bible_id":"1525","chapter_code":"ISA.35","verse_code":"ISA.35.7","label":"7","content":"lub tiaj suabzeb uas kub heev yuav ua pasdej, thiab thaj av qhuav yuav txhawv dej txhua qhov. Hma tej chaw nyob yuav tuaj nroj thiab tauj iab tas."},{"bible_id":"1525","chapter_code":"ISA.35","verse_code":"ISA.35.8","label":"8","content":"Nyob qhov ntawd yuav muaj ib txoj niam kev hu ua \u201cTxojkev uas Dawbhuv.\u201d Tsis muaj neeg txhaum taug txojkev ntawd li; thiab cov neeg ruam yuav tsis taug txojkev ntawd ib zaug li."},{"bible_id":"1525","chapter_code":"ISA.35","verse_code":"ISA.35.9","label":"9","content":"Yuav tsis muaj tsov ntxhuav nyob qhov ntawd thiab tsis muaj tej tsiaj nyaum taug txojkev ntawd. Cov neeg uas tus TSWV twb txhiv lawm thiaj taug txojkev ntawd xwb."},{"bible_id":"1525","chapter_code":"ISA.35","verse_code":"ISA.35.10","label":"10","content":"Lawv yuav rov los rau hauv lub nroog Yeluxalees zoo siab hlo, hu nkauj thiab qw ntshoo nrooj zoo siab kawg. Lawv yuav muaj kev zoo siab mus ibtxhis, kev quaj ntsuag thiab kev tu siab yuav tsis muaj mus li lawm."},{"bible_id":"1525","chapter_code":"ISA.36","verse_code":"ISA.36.1","label":"1","content":"Thaum Hexekiyas ua vajntxwv kav lub tebchaws Yudas tau kaum plaub xyoos lawm, Xenakhelis uas ua vajntxwv kav lub tebchaws Axilias tau tuaj tua cov Yudas tej nroog uas txhim ntsa loog ruaj khov kho thiab txeeb tau tej nroog ntawd huv tibsi lawm."},{"bible_id":"1525","chapter_code":"ISA.36","verse_code":"ISA.36.2","label":"2","content":"Cov Axilias tus vajntxwv tso Lasakes uas yog ib tug thawj tubrog coj ib pab tubrog coob coob tawm hauv lub nroog Lakhis tuaj rau hauv lub nroog Yeluxalees thiab nug Vajntxwv Hexekiyas saib puas zeem. Lasakes tuaj sawv rau ntawm ntu kev uas cov neeg mus ua haujlwm raus ntaub ntawm tus kwjdeg uas ntws pem lub pasdej theem saud los."},{"bible_id":"1525","chapter_code":"ISA.36","verse_code":"ISA.36.3","label":"3","content":"Muaj peb tug neeg Yudas uas yog Hexekiyas tus tub Eliyakees uas yog tus saib lub loog, Senpanas uas yog tus teev ntawv thiab Asas tus tub Yau-as uas yog tus ceev tej ntaub ntawv thiaj tawm mus cuag Lasakes."},{"bible_id":"1525","chapter_code":"ISA.36","verse_code":"ISA.36.4","label":"4","content":"Cos Axilias tus thawj tubrog Lasakes hais rau lawv hais tias huabtais xav paub saib Vajntxwv Hexekiyas cia siab rau dabtsi?"},{"bible_id":"1525","chapter_code":"ISA.36","verse_code":"ISA.36.5","label":"5","content":"Koj hais tias, \u201cKoj muaj tswvyim zoo thiab tubrog coob, tiamsis tej lus uas koj hais ntawd tsis muaj qabhau. Koj cia siab rau leejtwg koj thiaj ntxeev siab rau kuv?"},{"bible_id":"1525","chapter_code":"ISA.36","verse_code":"ISA.36.6","label":"6","content":"Koj cia siab rau cov Iziv tuaj pab koj, tiamsis lawv yuav zoo li muab tus tauj iab los ua pas nrig, nws yuav lov thiab chob koj tes. Falaus uas yog cov Iziv tus vajntxwv zoo li ntawd rau txhua tus uas cia siab rau nws ntag.\u201d"},{"bible_id":"1525","chapter_code":"ISA.36","verse_code":"ISA.36.7","label":"7","content":"Cov Axilias tus thawj tubrog nam zog mus hais ntxiv tias, \u201cPuas yog nej hais rau kuv tias nej cia siab rau tus TSWV uas yog nej tus Vajtswv? Puas yog Hexekiyas muab tej chaw teev dab saum roob siab thiab tej thaj rhuav puastsuaj tas, nws thiaj hais kom cov Yudas thiab cov Yixalayees mus pehawm Vajtswv rau ntawm tib lub thaj nkaus xwb?"},{"bible_id":"1525","chapter_code":"ISA.36","verse_code":"ISA.36.8","label":"8","content":"Kuv yuav nrog nej sib coglus ntawm kuv tus tswv uas yog cov Axilias tus huabtais lub npe, kuv yuav muab ob txhiab tus nees rau nej, yog nej nrhiav tau neeg coob los caij cov nees ntawd."},{"bible_id":"1525","chapter_code":"ISA.36","verse_code":"ISA.36.9","label":"9","content":"Nej twb tsis muaj peevxwm tawmtsam tau kuv tus tswv ib tug nyuag tubrog uas me tshaj plaws no, ua li cas nej lam mus cia siab rau cov Iziv tej tsheb nees thiab cov tubrog caij nees ua dabtsi?"},{"bible_id":"1525","chapter_code":"ISA.36","verse_code":"ISA.36.10","label":"10","content":"Nej xav hais tias kuv tuaj tua nej lub tebchaws thiab muab ua kom puastsuaj, tsis muaj tus TSWV pab kuv no los? Twb yog Vajtswv txib kuv tuaj tua thiab rhuav kom nej puastsuaj ntag!\u201d"},{"bible_id":"1525","chapter_code":"ISA.36","verse_code":"ISA.36.11","label":"11","content":"Ces Eliyakees, Senpanas thiab Yau-as hais rau Lasakes hais tias, \u201cThov hais lus Alamais rau koj cov tubtxib, peb thiaj totaub; tsis txhob hais lus Henplais rau peb, rau qhov tagnrho cov neeg uas sawv saum tus ntsa yeej puavleej mloog koj hais huv tibsi.\u201d"},{"bible_id":"1525","chapter_code":"ISA.36","verse_code":"ISA.36.12","label":"12","content":"Tiamsis Lasakes hais tias, \u201cNej xav hais tias kuv tus tswv tso kuv tuaj hais cov lus no rau nej tus tswv thiab nej xwb no los? Tsis yog li ntawd, kuv hais rau cov neeg zaum saum tus ntsa yeej uas lawv yuav rov noj lawv cov quav thiab haus lawv cov zis kom hnov ib yam li nej thiab.\u201d"},{"bible_id":"1525","chapter_code":"ISA.36","verse_code":"ISA.36.13","label":"13","content":"Ces Lasakes thiaj sawv tsees thiab hais ua lus Henplais nrov nrov hais tias, \u201cCia li mloog cov Axilias tus huabtais tej lus uas hais rau nej no!"},{"bible_id":"1525","chapter_code":"ISA.36","verse_code":"ISA.36.14","label":"14","content":"Huabtais hais tias: \u2018Nej tsis txhob cia Hexekiyas ntxias tau nej, vim Hexekiyas yeej cawm tsis tau nej li.\u2019"},{"bible_id":"1525","chapter_code":"ISA.36","verse_code":"ISA.36.15","label":"15","content":"Thiab tsis txhob cia Hexekiyas ntxias nej cia siab rau tus TSWV uas pheej hais tias, \u2018Tus TSWV yeej yuav cawm tau peb xwb; lub nroog no yuav tsis raug muab cob rau cov Axilias tus huabtais txhais tes ib zaug li.\u2019"},{"bible_id":"1525","chapter_code":"ISA.36","verse_code":"ISA.36.16","label":"16","content":"Tsis txhob mloog Hexekiyas tej lus hlo li! Cov Axilias tus huabtais hais tias, \u2018Cia li ua phoojywg rau kuv thiab tawm tuaj cuag kuv. Nej txhua tus thiaj yuav tau noj nej tej txiv hmab, tej txiv ncuavpias thiab haus tej dej hauv nej tej qhovtshij"},{"bible_id":"1525","chapter_code":"ISA.36","verse_code":"ISA.36.17","label":"17","content":"mus txog thaum uas kuv tuaj coj nej mus nyob hauv lub tebchaws uas zoo li nej lub tebchaws uas muaj txiv hmab ntau ua cawv thiab muaj nplej ntau ua ncuav."},{"bible_id":"1525","chapter_code":"ISA.36","verse_code":"ISA.36.18","label":"18","content":"Tsis txhob cia Hexekiyas dag nej hais tias tus TSWV yuav pab kom nej dim ntawm txojkev nyuaj siab. Luag lwm haivneeg tej vajtswv puas cawm tau kom lawv tej tebchaws dim ntawm cov Axilias tus huabtais txhais tes?"},{"bible_id":"1525","chapter_code":"ISA.36","verse_code":"ISA.36.19","label":"19","content":"Tamsim no Hamathas thiab Alepas tej vajtswv nyob qhov twg? Xefavais tej vajtswv nyob qhov twg? Lawv puas pab tau cov Xamalis dim ntawm kuv txhais tes?"},{"bible_id":"1525","chapter_code":"ISA.36","verse_code":"ISA.36.20","label":"20","content":"Tagnrho cov vajtswv hauv tej tebchaws no, tus vajtswv twg cawm tau nws lub tebchaws dim ntawm kuv txhais tes? Tus TSWV yuav ua li cas thiaj cawm tau lub nroog Yeluxalees kom dim ntawm kuv txhais tes?\u2019 \u201d"},{"bible_id":"1525","chapter_code":"ISA.36","verse_code":"ISA.36.21","label":"21","content":"Tiamsis cov pejxeem nyob ntsiag to thiab tsis hais ib lo lus li, rau qhov Vajntxwv Hexekiyas samhwm hais tias, \u201cTsis txhob teb nws hlo li.\u201d"},{"bible_id":"1525","chapter_code":"ISA.36","verse_code":"ISA.36.22","label":"22","content":"Ces Eliyakees uas yog Hilekiyas tus tub uas yog tus saib lub loog, Senpanas uas yog tus teev ntawv thiab Yau-as uas yog Axafes tus tub uas yog tus ceev ntaub ntawv dua rhe lawv tej tsho thiab khiav mus qhia tej lus uas Lasakes hais ntawd rau Vajntxwv Hexekiyas mloog."},{"bible_id":"1525","chapter_code":"ISA.37","verse_code":"ISA.37.1","label":"1","content":"Thaum Vajntxwv Hexekiyas hnov li ntawd, nws nyuaj siab heev, nws thiaj dua rhe nws lub tsho, thiab muab ntaubtsaj los hnav thiab khiav mus rau tom tus TSWV lub Tuamtsev."},{"bible_id":"1525","chapter_code":"ISA.37","verse_code":"ISA.37.2","label":"2","content":"Nws thiaj tso Eliyakees uas yog tus saib lub loog, Senpanas uas yog tus teev ntawv thiab tus povthawj laus mus cuag Amauxes tus tub Yaxayas uas yog tus cev Vajtswv lus. Lawv puavleej hnav ntaubtsaj tas huv tibsi."},{"bible_id":"1525","chapter_code":"ISA.37","verse_code":"ISA.37.3","label":"3","content":"Lawv hais rau Yaxayas hais tias, \u201cVajntxwv Hexekiyas hais li no: hnub no yog hnub uas peb tau kev nyuaj siab; peb tabtom raug luag rau txim thiab txajmuag heev. Peb zoo ib yam li tus pojniam uas txog caij yug menyuam, tiamsis tsis muaj zog yug li."},{"bible_id":"1525","chapter_code":"ISA.37","verse_code":"ISA.37.4","label":"4","content":"Cov Axilias tus huabtais tau txib nws tus thawj tubrog Lasakes tuaj hais lus tuam mom Vajtswv tus uas muaj sia nyob. Thov tus TSWV uas yog koj tus Vajtswv nrog hnov tej lus tuam mom no thiab rau txim rau tus neeg uas tau hais tej lus ntawd. Yog li ntawd, koj cia li thov Vajtswv pab peb cov pejxeem uas seem nyob no.\u201d"},{"bible_id":"1525","chapter_code":"ISA.37","verse_code":"ISA.37.5","label":"5","content":"Thaum Yaxayas hnov Vajntxwv Hexekiyas tej lus lawm,"},{"bible_id":"1525","chapter_code":"ISA.37","verse_code":"ISA.37.6","label":"6","content":"Yaxayas hais rau lawv hais tias, \u201cNej cia li rov mus hais rau vajntxwv hais tias, \u2018Tus TSWV hais li no: Tsis txhob ntshai cov Axilias tus huabtais tej lus uas nws tus tubtxib tuaj hais tuam mom kuv rau koj hnov ntawd."},{"bible_id":"1525","chapter_code":"ISA.37","verse_code":"ISA.37.7","label":"7","content":"Kuv yuav tso ib tug ntsujplig los tshoov nws siab kom nws hnov ib cov lus xaiv thiab tig khiav rov qab mus rau pem nws lub tebchaws; nws yuav mus raug hniav ntaj tuag nyob hauv lub tebchaws ntawd.\u2019 \u201d"},{"bible_id":"1525","chapter_code":"ISA.37","verse_code":"ISA.37.8","label":"8","content":"Thaum Lasakes hnov hais tias cov Axilias tus huabtais tawm hauv lub nroog Lakhis mus lawm, nws thiaj thim rov qab thiab mus ntsib huabtais thaum nws tabtom tua lub nroog Linpenas hnyav heev."},{"bible_id":"1525","chapter_code":"ISA.37","verse_code":"ISA.37.9","label":"9","content":"Muaj neeg mus qhia rau cov Axilias tus huabtais hais tias, \u201cCov Sudas tus Vajntxwv Tilehakas coj ib pab tubrog Iziv tuaj tua koj lawm.\u201d Thaum nws hnov dheev tej lus no, nws thiaj sau ib tsab ntawv xa mus rau Vajntxwv Hexekiyas"},{"bible_id":"1525","chapter_code":"ISA.37","verse_code":"ISA.37.10","label":"10","content":"tus uas kav cov Yudas hais tias, \u201cTsis txhob cia koj tus Vajtswv uas koj cia siab rau ntxias tau koj hais tias nws yuav tsis muab lub nroog Yeluxalees cob rau cov Axilias tus huabtais txhais tes hlo li."},{"bible_id":"1525","chapter_code":"ISA.37","verse_code":"ISA.37.11","label":"11","content":"Koj puas tau hnov tej uas cov Axilias tus huabtais twb ua rau ntau lub tebchaws raug kev puastsuaj tas lawm? Koj xav hais tias koj tseem yuav khiav dim thiab no los?"},{"bible_id":"1525","chapter_code":"ISA.37","verse_code":"ISA.37.12","label":"12","content":"Thaum ub kuv cov yawgkoob twb muab lub nroog Nkauxas, lub nroog Halas thiab lub nroog Lexefas tua puastsuaj tas thiab muab cov neeg Npethedees uas nyob hauv lub nroog Telaxas tua tuag tas huv tibsi, thiab lawv tej vajtswv twb cawm tsis tau lawv dim hlo li."},{"bible_id":"1525","chapter_code":"ISA.37","verse_code":"ISA.37.13","label":"13","content":"Lub nroog Hamas, lub nroog Alepas, lub nroog Xefavais, lub nroog Henas thiab lub nroog Ivas tej vajntxwv nyob qhov twg lawm?\u201d"},{"bible_id":"1525","chapter_code":"ISA.37","verse_code":"ISA.37.14","label":"14","content":"Vajntxwv Hexekiyas txais tsab ntawv ntawm cov neeg uas xa ntawv tuaj thiab muab nthuav nyeem; Hexekiyas nqa tsab ntawv ntawd mus rau hauv tus TSWV lub Tuamtsev thiab muab nthuav tso tabmeeg tus TSWV."},{"bible_id":"1525","chapter_code":"ISA.37","verse_code":"ISA.37.15","label":"15","content":"Hexekiyas thov tus TSWV hais tias,"},{"bible_id":"1525","chapter_code":"ISA.37","verse_code":"ISA.37.16","label":"16","content":"\u201cTus TSWV uas yog cov Yixalayees tus Vajtswv uas muaj hwjchim loj kawg nkaus, koj zaum rawv saum tus qhelunpees ob phab tis; koj tib leeg xwb thiaj yog tus Vajtswv uas kav txhua lub tebchaws hauv ntiajteb no. Koj yog tus uas tsim lub ntiajteb thiab lub ntuj."},{"bible_id":"1525","chapter_code":"ISA.37","verse_code":"ISA.37.17","label":"17","content":"Tus TSWV, thov koj tig pobntseg mloog; Tus TSWV, thov koj tsa qhovmuag saib; thov koj mloog Xenakhelis tej lus uas nws xa tuaj hais tuam mom koj uas yog Vajtswv tus muaj sia nyob!"},{"bible_id":"1525","chapter_code":"ISA.37","verse_code":"ISA.37.18","label":"18","content":"Tus TSWV, peb paub cov Axilias tus huabtais tau muab ntau haivneeg tua puastsuaj tas, thiab ua rau lawv tej tebchaws nyob do dus cia,"},{"bible_id":"1525","chapter_code":"ISA.37","verse_code":"ISA.37.19","label":"19","content":"thiab muab lawv tej vajtswv uas tsis yog tej vajtswv tiag hlawv puastsuaj tas; tej ntawd tsuas yog neeg txhais tes muab ntoo thiab pobzeb los txua ua xwb."},{"bible_id":"1525","chapter_code":"ISA.37","verse_code":"ISA.37.20","label":"20","content":"Tus TSWV uas yog peb tus Vajtswv, thov pab kom peb dim ntawd cov Axilias txhais tes thiaj ua rau txhua haivneeg uas nyob hauv ntiajteb no paub hais tias koj tib leeg xwb thiaj yog Vajtswv.\u201d"},{"bible_id":"1525","chapter_code":"ISA.37","verse_code":"ISA.37.21","label":"21","content":"Ces Amauxes tus tub Yaxayas txib neeg mus hais rau Vajntxwv Hexekiyas hais tias, \u201cTus TSWV uas yog cov Yixalayees tus Vajtswv hais li no: vim koj tau thov kuv hais txog Xenakhelis uas yog cov Axilias tus vajntxwv,"},{"bible_id":"1525","chapter_code":"ISA.37","verse_code":"ISA.37.22","label":"22","content":"cov lus no yog tus TSWV hais rau Xenakhelis hais tias: Xi-oos tus ntxhais yuav luag koj plig thiab yuav thuam koj; Yeluxalees tus ntxhais yuav co hau tom koj qab."},{"bible_id":"1525","chapter_code":"ISA.37","verse_code":"ISA.37.23","label":"23","content":"Tus uas koj thuam thiab saib tsis taus yog leejtwg? Koj tau qhib koj lub qhovncauj thiab tsa koj lub qhovmuag tawmtsam leejtwg? Twb yog koj tawmtsam cov Yixalayees tus Vajtswv uas dawbhuv ntag los sav!"},{"bible_id":"1525","chapter_code":"ISA.37","verse_code":"ISA.37.24","label":"24","content":"Koj tau tso koj tus tubtxib tuaj tuam mom tus TSWV, koj hais tias, kuv muaj tsheb nees ntau heev, kuv yuav coj tuaj nce rau saum tej roob siab uas yog tej roob siab tshaj plaws pem Lenpanoos, kuv mus txiav tej ntoo thuv uas siab tshaj plaws thiab tej ntoo ciab uas zoo tshaj plaws saum roob thiab mus rau hauv lub plawv zoov uas muaj ntoo siab heev."},{"bible_id":"1525","chapter_code":"ISA.37","verse_code":"ISA.37.25","label":"25","content":"Koj khav hais tias koj tau khawb ntau lub qhovtshij, thiab haus tej dej uas nyob hauv luag lwm haivneeg tej tebchaws, thiab kuv yuav tsuj tej dej nram tebchaws Iziv kom nqhuab huv tibsi."},{"bible_id":"1525","chapter_code":"ISA.37","verse_code":"ISA.37.26","label":"26","content":"\u201cKoj tsis tau hnov hais tias kuv twb npaj siab los tau ntev lawm no los? Tej uas puag thaum ub kuv npaj tseg lawm, nimno kuv muab rho tawm los. Kuv twb pub hwjchim rau koj muab cov nroog uas ruaj khov tsoo tawg tas huv tibsi lawm."},{"bible_id":"1525","chapter_code":"ISA.37","verse_code":"ISA.37.27","label":"27","content":"Cov neeg uas nyob hauv tej nroog ntawd tsis muaj hwjchim dabtsi li; lawv ntshai thiab yoob tas. Lawv zoo ib yam li tej nroj uas tuaj hauv tej teb lossis tej nroj uas tuaj saum rutsev, thaum cov cua kub uas ntsawj sab hnubtuaj tuaj,  lawv cia li ntsws tas huv tibsi lawm."},{"bible_id":"1525","chapter_code":"ISA.37","verse_code":"ISA.37.28","label":"28","content":"\u201cTiamsis kuv paub thaum koj zaum, thaum koj tawm mus thaum koj rov qab los thiab kuv paub tej lus phem uas koj cem kuv huv tibsi."},{"bible_id":"1525","chapter_code":"ISA.37","verse_code":"ISA.37.29","label":"29","content":"Vim koj tau cem kuv thiab kuv twb hnov koj tej lus khavtheeb lawm, nimno kuv yuav muab nqe hlau los chaws koj qhovntswg thiab muab hwm txee los xam koj qhovncauj, thiab kuv yuav muab koj tig xubntiag taug txoj qub kev uas koj tuaj rov qab.\u201d"},{"bible_id":"1525","chapter_code":"ISA.37","verse_code":"ISA.37.30","label":"30","content":"Ces Yaxayas hais rau Vajntxwv Hexekiyas hais tias, \u201cNtawm no yog ib lub cim uas qhia rau nej paub. Xyoo no thiab lwm xyoo nej yuav tau noj tej nplej uas nws tuaj nws, tiamsis xyoo peb nej yuav tau cog nplej thiab sau qoobloo thiab cog txiv hmab thiab yuav tau tej txiv hmab ntawd noj."},{"bible_id":"1525","chapter_code":"ISA.37","verse_code":"ISA.37.31","label":"31","content":"Cov neeg uas seem nyob hauv tebchaws Yudas yuav vammeej ib yam li tej txiv ntoo nrhau cag ntsia av tob tob thiab txi txiv ncw heev."},{"bible_id":"1525","chapter_code":"ISA.37","verse_code":"ISA.37.32","label":"32","content":"Tsuas tshuav cov neeg uas nyob hauv lub nroog Yeluxalees thiab saum lub Roob Xi-oos thiaj seem xwb, rau qhov tus TSWV uas muaj hwjchim loj kawg nkaus npaj siab kom muaj tej xwmtxheej no lawm."},{"bible_id":"1525","chapter_code":"ISA.37","verse_code":"ISA.37.33","label":"33","content":"\u201cCov lus no yog tus TSWV hais rau cov Axilias tus huabtais: \u2018Nws yuav tsis tau tuaj rau hauv lub nroog no thiab tsis tau tua ib xibxub vos rau hauv lub nroog no li. Tsis muaj tubrog yuav nqa tej thaiv hniav ntaj tuaj ze lub nroog no lossis tuaj puab ntswg vij lub nroog no li."},{"bible_id":"1525","chapter_code":"ISA.37","verse_code":"ISA.37.34","label":"34","content":"Nws taug txojkev twg tuaj, nws yuav taug txojkev ntawd rov qab mus tsev, thiab nws yuav tsis tau nkag los rau hauv lub nroog no hlo li. Kuv uas yog tus TSWV, kuv yog tus hais tej lus no ntag."},{"bible_id":"1525","chapter_code":"ISA.37","verse_code":"ISA.37.35","label":"35","content":"Kuv yuav tiv thaiv thiab tsomkwm lub nroog no, vim kuv tej lus cog tseg thiab vim tej lus uas kuv tau cog tseg rau kuv tus tubtxib Daviv lawm.\u2019 \u201d"},{"bible_id":"1525","chapter_code":"ISA.37","verse_code":"ISA.37.36","label":"36","content":"Tus TSWV tus timtswv thiaj los rau hauv cov Axilias lub yeej thiab tua ib puas yim caum tsib txhiab leej tubrog tuag. Tagkis kaj ntug txoog uas tav lub caij neeg sawv, lawv txawm pom neeg tuag pawglug."},{"bible_id":"1525","chapter_code":"ISA.37","verse_code":"ISA.37.37","label":"37","content":"Ces cov Axilias tus huabtais Xenakhelis thiaj rov qab mus tsev thiab mus nyob hauv lub nroog Nineves."},{"bible_id":"1525","chapter_code":"ISA.37","verse_code":"ISA.37.38","label":"38","content":"Muaj ib hnub, thaum nws tabtom mus pehawm nws tus mlom Nixelaus hauv tsev teev mlom, ces Alamelej thiab Salexes uas yog nws ob tug tub txawm nqa nkawd ob rab ntaj mus muab nws tua tuag rau hauv lub tsev teev mlom ntawd, thiab nkawd khiav mus nyob rau tim tebchaws Alalaj lawm. Ces Esahadoos uas yog dua nws ib tug tub thiaj ua vajntxwv hloov nws chaw."},{"bible_id":"1525","chapter_code":"ISA.38","verse_code":"ISA.38.1","label":"1","content":"Thaum ntawd Vajntxwv Hexekiyas mob hnyav heev thiab nws yuav zoo tsis taus. Amauxes tus tub Yaxayas uas yog tus cev Vajtswv lus mus xyuas Hexekiyas thiab hais rau nws hais tias, \u201cVajtswv hais tias koj yuav tsum npaj txhua yam kom txhij txhua tseg rau koj tsevneeg. Rau qhov koj yeej yuav tsis zoo, koj yuav tuag xwb.\u201d"},{"bible_id":"1525","chapter_code":"ISA.38","verse_code":"ISA.38.2","label":"2","content":"Hexekiyas txawm tig hlo rau tim phabntsa thiab thov tus TSWV hais tias,"},{"bible_id":"1525","chapter_code":"ISA.38","verse_code":"ISA.38.3","label":"3","content":"\u201cTus TSWV, thov koj nco ntsoov hais tias kuv ua koj tes haujlwm ntawm lub siab ncaj ncees thiab muab siab npuab koj, thiab kuv rau siab ntso ua txhua yam zoo uas koj xav kom kuv ua.\u201d Thiab nws quaj tu siab kawg li."},{"bible_id":"1525","chapter_code":"ISA.38","verse_code":"ISA.38.4","label":"4","content":"Tus TSWV rov hais rau Yaxayas hais tias,"},{"bible_id":"1525","chapter_code":"ISA.38","verse_code":"ISA.38.5","label":"5","content":"\u201cKoj cia li rov mus cuag Hexekiyas thiab hais rau nws hais tias, \u2018Kuv yog tus TSWV uas yog koj yawgkoob Daviv tus Vajtswv, kuv twb hnov koj tej lus thov thiab pom koj tej kua muag lawm; kuv yuav ntxiv hnubnyoog rau koj ua neej nyob kaum tsib xyoos ntxiv."},{"bible_id":"1525","chapter_code":"ISA.38","verse_code":"ISA.38.6","label":"6","content":"Kuv cawm koj thiab lub nroog Yeluxalees kom dim ntawm cov Axilias tus huabtais txhais tes, thiab kuv tseem yuav tiv thaiv lub nroog no mus.\u2019 \u201d"},{"bible_id":"1525","chapter_code":"ISA.38","verse_code":"ISA.38.7","label":"7","content":"Yaxayas hais tias, \u201cTus TSWV yuav muab ib yam los ua cim qhia rau koj hais tias, nws yuav ua raws li nws tej lus cog tseg lawm."},{"bible_id":"1525","chapter_code":"ISA.38","verse_code":"ISA.38.8","label":"8","content":"Tus TSWV yuav muab tus duab hnub thim rov qab kaum theem qi bntai ntawm tus ntaiv uas Vajntxwv Ahas ua,\u201d ces tus duab hnub txawm thim rov qab kaum theem."},{"bible_id":"1525","chapter_code":"ISA.38","verse_code":"ISA.38.9","label":"9","content":"Tom qab uas Hexekiyas tus mob zoo lawm, nws sau zaj nkauj no hu ua Vajtswv tsaug:"},{"bible_id":"1525","chapter_code":"ISA.38","verse_code":"ISA.38.10","label":"10","content":"Kuv hais tias, \u201cKuv txojsia uas tseemceeb tshaj plaws yuav mus rau ntawm lub roojvag uas yog txojkev tuag; kuv yuav tsis muaj sia nyob ib zaug ntxiv li lawm.\u201d"},{"bible_id":"1525","chapter_code":"ISA.38","verse_code":"ISA.38.11","label":"11","content":"Kuv hais tias, \u201cKuv yuav tsis pom tus TSWV hauv cov neeg uas muaj sia nyob lub tebchaws; kuv lub qhovmuag yuav tsis pom cov neeg uas muaj sia hauv lub ntiajteb no ib zaug li lawm."},{"bible_id":"1525","chapter_code":"ISA.38","verse_code":"ISA.38.12","label":"12","content":"Kuv txojsia twb raug muab txiav tu thiab twb kawg lawm, ib yam li lub tsevntaub uas muab rhuav tas lawm, zoo li tej ntaub uas muab txiab txias tus los. Kuv xav hais tias Vajtswv twb rho kuv txojsia lawm."},{"bible_id":"1525","chapter_code":"ISA.38","verse_code":"ISA.38.13","label":"13","content":"Kuv quaj ib hmos kaj ntug rau kuv tus mob. Vajtswv muab kuv tej pobtxha lov tas ib yam li tsov ntxhuav cua kuv xav hais tias Vajtswv yuav rho kuv txojsia mus."},{"bible_id":"1525","chapter_code":"ISA.38","verse_code":"ISA.38.14","label":"14","content":"Kuv ntsaj mos nyoos ib yam li tus luv lossis tus noog dej quaj, thiab kuv tsa hlo suab quaj ib yam li tus nquab. Kuv qhib tsis taus kuv ob lub qhovmuag saib saum ntuj. Tus TSWV, kuv ntxhov siab heev; thov koj pab kuv!\u201d"},{"bible_id":"1525","chapter_code":"ISA.38","verse_code":"ISA.38.15","label":"15","content":"Kuv yuav hais li cas? Tus TSWV twb hais rau kuv, thiab nws twb ua raws li nws hais lawm. Kuv nyuaj siab heev thiab pw tsis tsaug zog li."},{"bible_id":"1525","chapter_code":"ISA.38","verse_code":"ISA.38.16","label":"16","content":"Tus TSWV, qhov uas neeg muaj txojsia nyob twb yog vim muaj koj, thiab qhov uas kuv muaj txojsia nyob twb yog koj cawm. Thov pab kho kuv tus mob kom zoo thiab pub kuv rov muaj txojsia!"},{"bible_id":"1525","chapter_code":"ISA.38","verse_code":"ISA.38.17","label":"17","content":"Kuv tej kev nyuaj siab yuav hloov mus ua kev kaj siab. Koj cawm  kuv txojsia dim ntawm lub qhov uas yog txojkev puastsuaj los; koj zam tagnrho kuv tej kev txhaum."},{"bible_id":"1525","chapter_code":"ISA.38","verse_code":"ISA.38.18","label":"18","content":"Tsis muaj ib tug nyob hauv tubtuag teb yuav txawj ua koj tsaug; cov tuag lawm yeej tsis txawj cia siab rau koj txojkev ncaj ncees li."},{"bible_id":"1525","chapter_code":"ISA.38","verse_code":"ISA.38.19","label":"19","content":"Tsuas yog tus muaj sia nyob thiaj txawj ua koj tsaug ib yam li hnub no kuv ua xwb. Tej lus uas leej txiv qhia cov menyuam yog tej uas hais tias koj yog tus ncaj ncees tiag."},{"bible_id":"1525","chapter_code":"ISA.38","verse_code":"ISA.38.20","label":"20","content":"Tus TSWV, koj tau kho kuv tus mob zoo lawm. Peb yuav ntaus nkauj nogncas thiab hu nkauj ua koj tsaug, peb yuav ua koj tsaug hauv koj lub Tuamtsev mus tas simneej."},{"bible_id":"1525","chapter_code":"ISA.38","verse_code":"ISA.38.21","label":"21","content":"Ces Yaxayas hais tias, \u201cNej cia li muab txiv ncuavpias los tsoo qhwv vajntxwv lub rwj, nws thiaj yuav zoo.\u201d"},{"bible_id":"1525","chapter_code":"ISA.38","verse_code":"ISA.38.22","label":"22","content":"Vajntxwv Hexekiyas nug hais tias, \u201cYam dabtsi ua lub cim qhia rau kuv paub hais tias kuv yuav tau mus rau hauv tus TSWV lub Tuamtsev?\u201d"},{"bible_id":"1525","chapter_code":"ISA.39","verse_code":"ISA.39.1","label":"1","content":"Lub sijhawm ntawd Npaladas tus tub Melaudas Npaladas uas ua vajntxwv kav lub tebchaws Npanpiloos hnov hais tias Vajntxwv Hexekiyas mob, nws sau ib tsab ntawv thiab xa ib co khoom tuaj rau Hexekiyas."},{"bible_id":"1525","chapter_code":"ISA.39","verse_code":"ISA.39.2","label":"2","content":"Hexekiyas tos txais lawv thiab coj lawv mus ncig saib nws tej txhab nyiaj, txhab kub, tej txujlom, tej roj tsw qab thiab nws tej cuabyeej ua rog. Tsis tshuav ib yam dabtsi hauv nws tej txhab lossis hauv nws lub tebchaws uas nws tsis tau coj lawv mus saib li."},{"bible_id":"1525","chapter_code":"ISA.39","verse_code":"ISA.39.3","label":"3","content":"Ces Yaxayas tus uas cev Vajtswv lus txawm tuaj cuag Vajntxwv Hexekiyas thiab nug nws hais tias, \u201cCov neeg ntawd tuaj qhov twg tuaj thiab lawv hais li cas rau koj?\u201d Hexekiyas teb hais tias, \u201cLawv tuaj tim tebchaws Npanpiloos uas deb heev tuaj.\u201d"},{"bible_id":"1525","chapter_code":"ISA.39","verse_code":"ISA.39.4","label":"4","content":"Yaxayas nug hais tias, \u201cLawv pom dabtsi hauv koj lub loog?\u201d Hexekiyas teb hais tias, \u201cLawv pom txhua yam huv tibsi; tsis tshuav ib yam nyob hauv tej txhab uas kuv tsis tau qhia rau lawv li.\u201d"},{"bible_id":"1525","chapter_code":"ISA.39","verse_code":"ISA.39.5","label":"5","content":"Ces Yaxayas txawm hais rau Vajntxwv Hexekiyas hais tias, \u201cTus TSWV uas muaj hwjchim loj kawg nkaus hais li no:"},{"bible_id":"1525","chapter_code":"ISA.39","verse_code":"ISA.39.6","label":"6","content":"Saib lauj, lub sijhawm twb los ze zuj zus rau txhua yam uas nyob hauv koj lub loog no lawm, thiab txhua yam uas koj cov yawgkoob khaws cia puag thaum ub los txog niaj hnub no yuav raug luag coj mus kom tas rau tim tebchaws Npanpiloos tsis seem ib yam dabtsi hlo li; tus TSWV hais li ntawd."},{"bible_id":"1525","chapter_code":"ISA.39","verse_code":"ISA.39.7","label":"7","content":"Koj cov tub uas koj yug thiab koj tej xeebntxwv puavleej yuav raug lawv ntes coj mus thiab muab sam cia nyob ua haujlwm hauv tus vajntxwv uas kav lub nroog Npanpiloos lub loog.\u201d"},{"bible_id":"1525","chapter_code":"ISA.39","verse_code":"ISA.39.8","label":"8","content":"Vajntxwv Hexekiyas teb Yaxayas hais tias, \u201cTus TSWV tej lus uas koj hais no zoo kawg li.\u201d Vim kuv xav hais tias, \u201cYuav muaj kev thajyeeb thiab kev kaj siab rau tiam uas kuv tseem ua neej nyob no.\u201d"},{"bible_id":"1525","chapter_code":"ISA.40","verse_code":"ISA.40.1","label":"1","content":"Vajtswv hais tias, \u201cNplig kuv haivneeg lub siab, nplig lawv siab los mas!"},{"bible_id":"1525","chapter_code":"ISA.40","verse_code":"ISA.40.2","label":"2","content":"Txhawb cov neeg uas nyob hauv lub nroog Yeluxalees zog. Qhia rau lawv hais tias lawv twb raug kev txomnyem txaus lawm, thiab nimno kuv twb zam lawv tej kev txhaum tas lawm. Kuv rau txim ob npaug rau lawv tej kev txhaum.\u201d"},{"bible_id":"1525","chapter_code":"ISA.40","verse_code":"ISA.40.3","label":"3","content":"Muaj ib lub suab qw hais tias, \u201cKho kev tom roob mojsab qhua tos tus TSWV! Kho kev tom tiaj suabpuam kom ncaj rau tus TSWV!"},{"bible_id":"1525","chapter_code":"ISA.40","verse_code":"ISA.40.4","label":"4","content":"Txhub txhua lub kwjha kom puv, muab txhua lub roob thiab ncov roob khawb kom tiaj; tej qhov zawj muab txhub kom sib txig, thiab muab qhov siab thiab qhov qis pheej kom tiaj xwmyeem."},{"bible_id":"1525","chapter_code":"ISA.40","verse_code":"ISA.40.5","label":"5","content":"Thaum ntawd tus TSWV yuav muab nws lub tshwjchim uas ci ntsa iab nthuav qhia rau neeg txhua tus pom. Tus TSWV yog tus hais tej lus no ntag.\u201d"},{"bible_id":"1525","chapter_code":"ISA.40","verse_code":"ISA.40.6","label":"6","content":"Muaj ib lub suab qw hais tias, \u201cCia li qhia rau sawvdaws!\u201d Kuv nug hais tias, \u201cKuv yuav qhia dabtsi? Qhia hais tias, txhua tus neeg zoo ib yam li tej nroj tsuag; lawv ua neej nyob ntev ib yam li tej paj ntoos xwb."},{"bible_id":"1525","chapter_code":"ISA.40","verse_code":"ISA.40.7","label":"7","content":"Thaum tus TSWV tshuab pa tuaj ntsawj tej nroj tsuag qhuav, tej paj los yuav zeeg tas; neeg zoo ib yam li tej nroj tsuag ntawd."},{"bible_id":"1525","chapter_code":"ISA.40","verse_code":"ISA.40.8","label":"8","content":"Tej nroj yeej txawj qhuav thiab tej paj yeej txawj zeeg; tiamsis peb tus Vajtswv txojlus nyob mus ibtxhis li.\u201d"},{"bible_id":"1525","chapter_code":"ISA.40","verse_code":"ISA.40.9","label":"9","content":"Yeluxalees cia li nce mus rau saum roob siab, thiab qhia txojmoo zoo! Xi-oos cia li hu nrov nrov tshaj tawm txojmoo zoo!"},{"bible_id":"1525","chapter_code":"ISA.40","verse_code":"ISA.40.10","label":"10","content":"Tus TSWV uas yog Vajtswv nrog nws lub hwjchim los thiab nws txhais npab yuav tswjhwm. Nws coj nqi zog los rau cov neeg uas nws cawm dim lawm."},{"bible_id":"1525","chapter_code":"ISA.40","verse_code":"ISA.40.11","label":"11","content":"Nws yuav tu nws pab yaj ib yam li tus tswv yug yaj, nws yuav sau zog tej menyuam yaj los puag rau ntawm nws ob txhais npab, nws yuav muab lawv puag hlo rau hauv nws lub xubntiag, thiab ua siab ntev coj tej yaj uas muaj menyuam mos."},{"bible_id":"1525","chapter_code":"ISA.40","verse_code":"ISA.40.12","label":"12","content":"Leejtwg muaj peevxwm muab phoovtes yeem dej hiavtxwv saib hnyav npaum li cas lossis muab nws txhais tes ntsuas tau lub ntuj? Leejtwg muaj peevxwm muab lub ntiajteb no sau los ntim rau hauv khob lossis muab tej hauv roob thiab tej ncov roob los tso rau saum teev luj?"},{"bible_id":"1525","chapter_code":"ISA.40","verse_code":"ISA.40.13","label":"13","content":"Leejtwg thiaj muaj peevxwm qhia tau tus TSWV tus Ntsujplig lossis ua tau nws tus tuavxam uas qhia nws?"},{"bible_id":"1525","chapter_code":"ISA.40","verse_code":"ISA.40.14","label":"14","content":"Vajtswv nrog leejtwg tuavxam kom nws thoob tsib to nrog, thiab leejtwg qhia txojkev ncaj ncees, kev txawj ntse, kev totaub thiab kev paub rau nws?"},{"bible_id":"1525","chapter_code":"ISA.40","verse_code":"ISA.40.15","label":"15","content":"Txhua haivneeg twb tsis muaj nqis dabtsi rau tus TSWV li, twb tsis npaum li teev dej uas nrog ntawm lub tshob los; nws suav hais tias lawv zoo li tej hmoov av uas lo ntawm rab teev xwb; thiab nws nqa tej koog povtxwv sib ib yam li tej hmoov av."},{"bible_id":"1525","chapter_code":"ISA.40","verse_code":"ISA.40.16","label":"16","content":"Txawm yog tej tsiaj pem Lenpanoos los twb tsis txaus tua hlawv fij rau Vajtswv, thiab tej ntoo los yeej tsis txaus ua taws hlawv."},{"bible_id":"1525","chapter_code":"ISA.40","verse_code":"ISA.40.17","label":"17","content":"Tus TSWV suav hais tias txhua haivneeg yeej tsis tseemceeb dabtsi thiab tsis muaj nqis dabtsi rau tus TSWV hlo li."},{"bible_id":"1525","chapter_code":"ISA.40","verse_code":"ISA.40.18","label":"18","content":"Nej yuav muab Vajtswv piv rau leejtwg? Nej yuav ua li cas piav tau hais tias nws tus yam ntxwv zoo li cas?"},{"bible_id":"1525","chapter_code":"ISA.40","verse_code":"ISA.40.19","label":"19","content":"Nws tsis zoo li tus mlom uas neeg puab uas muab kub los vuam rau thiab muab saw nyiaj dai rau."},{"bible_id":"1525","chapter_code":"ISA.40","verse_code":"ISA.40.20","label":"20","content":"Tus neeg pluag uas tsis muaj nyiaj tsis muaj kub coj mus fij, nws mus xaiv tej ntoo uas tsis txawj lwj coj los fij. Nws coj mus rau tus kws txua ntoo txua ib tug mlom uas tsis txawj txav taw rau nws."},{"bible_id":"1525","chapter_code":"ISA.40","verse_code":"ISA.40.21","label":"21","content":"Tsis muaj neeg qhia rau nej paub li los? Nej tsis tau hnov dua li los? Nej tsis paub hais tias lub ntiajteb no pib li cas los li los?"},{"bible_id":"1525","chapter_code":"ISA.40","verse_code":"ISA.40.22","label":"22","content":"Tus tsim lub ntiajteb no yog tus zaum saum lub zwmtxwv uas siab kawg nkaus; nws tuaj saud ntsia neeg ntiajteb luaj li tus kooj xwb. nws muab lub ntuj nthuav ib yam li daim ntaub qhovrai, thiab nthuav lub ntiajteb zoo ib yam li lub tsevntaub rau neeg nyob."},{"bible_id":"1525","chapter_code":"ISA.40","verse_code":"ISA.40.23","label":"23","content":"Nws muab cov nomtswv txo kom poob hwjchim thiab ua rau lawv tsis muaj nqis dabtsi hlo li."},{"bible_id":"1525","chapter_code":"ISA.40","verse_code":"ISA.40.24","label":"24","content":"Lawv zoo ib yam li tej yub zaub uas muab cog kiag ces txawm nrhau cag, thaum Vajtswv ua pa tej yub zaub cia li ntsws thiab tuag tas thiab ya ri niab ib yam li tej quavnyab npleg."},{"bible_id":"1525","chapter_code":"ISA.40","verse_code":"ISA.40.25","label":"25","content":"Vajtswv tus uas dawbhuv nug hais tias, nej muab kuv piv rau leejtwg, thiab kuv zoo li leejtwg?"},{"bible_id":"1525","chapter_code":"ISA.40","verse_code":"ISA.40.26","label":"26","content":"Tsa koj ob lub qhovmuag ntsia saum nruab ntug saib! Leejtwg yog tus tsim tej hnubqub uas koj pom ntawd? Nws coj tej hnubqub ntawd tawm tuaj ua tsheej pab ib yam li pab tubrog, nws paub muaj pestsawg lub thiab nws tis npe rau txhua lub nyias muaj nyias npe. Nws lub hwjchim thiab lub zog kav tej ntawd thiaj tsis muaj ib lub ploj li."},{"bible_id":"1525","chapter_code":"ISA.40","verse_code":"ISA.40.27","label":"27","content":"Cov Yixalayees, vim li cas nej thiaj yws hais tias tus TSWV tsis pom txog nej tej kev txomnyem lossis tsis pab thaum nej raug luag ua tsis ncaj rau nej?"},{"bible_id":"1525","chapter_code":"ISA.40","verse_code":"ISA.40.28","label":"28","content":"Nej tsis tau paub dua li los? Nej tsis tau hnov dua li los? Tus TSWV yog Vajtswv tus uas muaj sia nyob mus ibtxhis, nws tsim tagnrho lub ntiajteb no. Nws ibtxwm tsis tsaug leeg lossis qaug zog ib zaug li. Tsis muaj leejtwg paub txog nws lub siab xav hlo li."},{"bible_id":"1525","chapter_code":"ISA.40","verse_code":"ISA.40.29","label":"29","content":"Nws ntxiv zog rau tus uas qaug zog thiab tus tsaug leeg kom tus ntawd rov muaj zog tuaj."},{"bible_id":"1525","chapter_code":"ISA.40","verse_code":"ISA.40.30","label":"30","content":"Txawm yog tej hluas los lawv yeej txawj qaug zog, thiab cov tub hluas los ntog pujpoog;"},{"bible_id":"1525","chapter_code":"ISA.40","verse_code":"ISA.40.31","label":"31","content":"tiamsis cov neeg uas cia siab ntsoov rau tus TSWV yuav muaj zog, lawv yuav nthuav tis ya ib yam li tus dav. Thaum lawv khiav lawv yuav tsis qaug zog, thaum lawv mus kev lawv yuav tsis tsaug leeg."},{"bible_id":"1525","chapter_code":"ISA.41","verse_code":"ISA.41.1","label":"1","content":"Vajtswv hais tias, \u201cTej tebchaws uas nyob deb, nej cia li mloog kuv hais thiab nyob twjywm! Nej cia li npaj mus hais plaub hauv tsev tu plaub; nej yuav muaj sijhawm hais nej zaj. Cia peb ua ke mus txiav txim saib leejtwg yog tus muaj cai."},{"bible_id":"1525","chapter_code":"ISA.41","verse_code":"ISA.41.2","label":"2","content":"\u201cLeejtwg mus zes tus uas muaj yeej tim sab hnubtuaj tuaj, thiab cia nws kovyeej txhua qhov txhia chaw uas nws mus lawm? Leejtwg cia nws tua yeej txhua tus vajntxwv thiab txhua haivneeg? Nws rab ntaj tua lawv ntog pawglug ib yam li lawv yog tej hmoov av xwb. Nws rab hneevnti tua lawv tawg khiav ri niab ib yam li cua ntsawj tej quavnyab npleg ya."},{"bible_id":"1525","chapter_code":"ISA.41","verse_code":"ISA.41.3","label":"3","content":"Nws caum lawv qab thiab khiav huas lawv ntej mus tsis raug xwmtxheej dabtsi; nws khiav ceev heev kotaw yuav luag tsis chwv av."},{"bible_id":"1525","chapter_code":"ISA.41","verse_code":"ISA.41.4","label":"4","content":"Leejtwg yog tus ua kom muaj tej xwm no tshwmsim tuaj? Leejtwg yog tus uas teev caij nyoog keebkwm thaum ub los? Kuv yog tus TSWV uas nyob thaum chivkeeb, thiab kuv yog tus uas yuav nyob thaum kawg."},{"bible_id":"1525","chapter_code":"ISA.41","verse_code":"ISA.41.5","label":"5","content":"\u201cCov neeg uas nyob tej tebchaws deb pom tej haujlwm uas kuv ua tas los lawm, lawv ntshai tshee hnyo. Yog li ntawd, lawv thiaj sib sau tuaj ua ke."},{"bible_id":"1525","chapter_code":"ISA.41","verse_code":"ISA.41.6","label":"6","content":"Txhua tus nyias pab nyias tej kwvtij zejzog thiab hais rau lawv tej kwvtij hais tias, \u2018Ua siab loj tsis txhob ntshai.\u2019"},{"bible_id":"1525","chapter_code":"ISA.41","verse_code":"ISA.41.7","label":"7","content":"Tus kws txua ntoo txhawb tus kws nchuav kub zog hais tias, \u2018Zoo kawg li!\u2019 Tus uas muab rauj ntaus tej mlom kom du ntaug lees txhawb tus uas muab ntsia los ntsia lub zog. Lawv hais tias, \u2018Ham tau zoo kawg li\u2019, thiab lawv muab ntsia hlau ntsia tus mlom ntawd rau ntawm nws qhov chaw."},{"bible_id":"1525","chapter_code":"ISA.41","verse_code":"ISA.41.8","label":"8","content":"\u201cTiamsis nej cov Yixalayees uas yog kuv cov tubtxib, Yakhauj tus uas kuv tau xaiv tseg, thiab yog kuv tus phoojywg Anplahas cov xeebntxwv;"},{"bible_id":"1525","chapter_code":"ISA.41","verse_code":"ISA.41.9","label":"9","content":"nej yog cov uas kuv tau coj puag tim qab ntuj kawg rov los thiab hu nej puag tim plaub ceg kaum ntuj uas deb kawg nkaus los. Kuv hais rau nej hais tias, \u2018Nej yog kuv cov tubtxib,\u2019 kuv twb xaiv nej cia lawm thiab kuv tsis tso nej tseg ib zaug li;"},{"bible_id":"1525","chapter_code":"ISA.41","verse_code":"ISA.41.10","label":"10","content":"nej tsis txhob ntshai, rau qhov kuv nrog nraim nej, kuv yog nej tus Vajtswv, nej tsis txhob poob siab; Kuv yuav pab nej thiab txhawb kom nej muaj zog, kuv sab tes xis yuav puag rawv nej."},{"bible_id":"1525","chapter_code":"ISA.41","verse_code":"ISA.41.11","label":"11","content":"\u201cCov neeg uas chim rau nej, lawv yuav swb thiab raug txajmuag; cov neeg uas tawmtsam nej, lawv yuav puastsuaj thiab tuag tas."},{"bible_id":"1525","chapter_code":"ISA.41","verse_code":"ISA.41.12","label":"12","content":"Nej mus nrhiav cov neeg uas tawmtsam nej, tiamsis nej tsis ntsib lawv; cov neeg uas ua rog rau nej, lawv yuav puastsuaj thiab tuag tas."},{"bible_id":"1525","chapter_code":"ISA.41","verse_code":"ISA.41.13","label":"13","content":"Kuv yog tus TSWV, nej tus Vajtswv; kuv yeej tuav rawv nej sab tes xis, thiab kuv hais rau nej hais tias, \u2018Tsis txhob ntshai kuv yuav pab nej!\u2019 \u201d"},{"bible_id":"1525","chapter_code":"ISA.41","verse_code":"ISA.41.14","label":"14","content":"Tus TSWV hais tias, \u201cCov Yixalayees uas yog Yakhauj cov xeebntxwv! Kuv yog cov Yixalayees tus Vajtswv uas dawbhuv, kuv yuav pab nej thiab txhiv kom nej dim."},{"bible_id":"1525","chapter_code":"ISA.41","verse_code":"ISA.41.15","label":"15","content":"Kuv yuav ua kom nej zoo ib yam li lub tshuab zom nplej uas hniav tshiab thiab ntse zuag plias. Nej yuav ntaus tej hauv roob thiab muab tsoo kom tawg ntsoog ntxaws, thiab nej yuav muab tej ncov roob tsoo kom ua hmoov tas."},{"bible_id":"1525","chapter_code":"ISA.41","verse_code":"ISA.41.16","label":"16","content":"Nej yuav tsuab lawv w rau saum nruab ntug, cua yuav muab lawv ntsawj ya mus povtseg, thiab cua daj cua dub yuav muab lawv ntsawj ya ri niab. Thiab nej yuav zoo siab heev, rau qhov kuv yog nej tus Vajtswv; nej yuav qhuas kuv uas yog cov Yixalayees tus Vajtswv uas dawbhuv."},{"bible_id":"1525","chapter_code":"ISA.41","verse_code":"ISA.41.17","label":"17","content":"\u201cThaum kuv haivneeg uas pluag thiab txomnyem tuaj nrhiav dej haus, thaum lawv nqhis dej qa qhuav qhawv lawm, kuv uas yog tus TSWV mam li teb lawv tej lus thov, kuv uas yog cov Yixalayees tus Vajtswv tsis tso lawv tseg li."},{"bible_id":"1525","chapter_code":"ISA.41","verse_code":"ISA.41.18","label":"18","content":"Kuv yuav ua kom muaj dej txhawv saum tej roob qhua thiab ua kom dej txhawv hauv tej hav. Kuv yuav ua rau tej tiaj suabpuam kom muaj pasdej txhua qhov."},{"bible_id":"1525","chapter_code":"ISA.41","verse_code":"ISA.41.19","label":"19","content":"Kuv yuav ua kom ntoo thuv, ntoo akaxias, ntoo lwgzaj thiab ntoo ntseej, tuaj taus saum tej roob mojsab qhua uas qhuav nkig nkuav. Kuv yuav ua kom tiaj suabpuam ciaj zoov nujtxeeg, ntoo thuv, ntoo ciab thiab ntoo roj yuav tuaj ua ke."},{"bible_id":"1525","chapter_code":"ISA.41","verse_code":"ISA.41.20","label":"20","content":"Cia neeg ntiajteb pom thiab paub hais tias kuv yog tus TSWV uas ua tej no. Lawv thiaj yuav paub hais tias haivneeg Yixalayees tus Vajtswv dawbhuv yog tus uas tsim tej no.\u201d"},{"bible_id":"1525","chapter_code":"ISA.41","verse_code":"ISA.41.21","label":"21","content":"Tus TSWV uas yog Yakhauj tus Vajtswv hais tias, \u201cCia li tuaj hais nej rooj plaub thiab coj nej lub tswvyim uas txawj sib cav tshaj plaws nrog nej tuaj ntawm no!"},{"bible_id":"1525","chapter_code":"ISA.41","verse_code":"ISA.41.22","label":"22","content":"Cia lawv coj lawv tej mlom tuaj, thiab kom tej mlom ntawd qhia rau peb saib yuav muaj dabtsi tshwmsim thiab. Qhia tej xwmtxheej puag thaum ub rau peb saib yog dabtsi, peb thiaj paub tej ntawd, thiab peb thiaj paub hais tias lawv tawm qhov twg los; lossis qhia tej yam uas yuav tshwmsim los yav tom ntej rau peb."},{"bible_id":"1525","chapter_code":"ISA.41","verse_code":"ISA.41.23","label":"23","content":"Qhia kom peb paub saib yuav muaj dabtsi tshwmsim los yav tom ntej no kom peb thiaj paub hais tias nej yog vajtswv tiag! Ua tej yam zoo lossis tej yam phem kom peb ntshai thiab yoob tas saib!"},{"bible_id":"1525","chapter_code":"ISA.41","verse_code":"ISA.41.24","label":"24","content":"Nej tsis tseemceeb dabtsi, thiab tej uas nej ua los tsis muaj qabhau; cov neeg uas xaiv nej ua lawv tej vajtswv mas vuabtsuab kawg li."},{"bible_id":"1525","chapter_code":"ISA.41","verse_code":"ISA.41.25","label":"25","content":"\u201cKuv twb xaiv ib tug neeg uas nyob sab Hnubtuaj tseg lawm, kuv yuav coj nws pem sab qaumteb tuaj tua nej. Nws yuav tsuj cov nomtswv ib yam li tsuj tej hmoov av, thiab zoo li tus puab laujkaub tsuj tej av nplaum."},{"bible_id":"1525","chapter_code":"ISA.41","verse_code":"ISA.41.26","label":"26","content":"Leejtwg qhia zaj no thaum ub lawm peb thiaj paub lossis qhia ua ntej peb thiaj hais tau hais tias, \u2018Nws hais yog lawm\u2019? Nej tsis muaj ib tug twg hais txog zaj no, tsis muaj leejtwg hnov nej piav ib los hlo li."},{"bible_id":"1525","chapter_code":"ISA.41","verse_code":"ISA.41.27","label":"27","content":"Kuv yog tus TSWV, kuv twb qhia tej xov zoo rau lub nroog Xi-oos lawm; Kuv txib ib tug xa xov mus qhia lub nroog Yeluxalees hais tias, \u2018Koj cov pejxeem tabtom los lawm! Lawv tabtom los tsev!\u2019"},{"bible_id":"1525","chapter_code":"ISA.41","verse_code":"ISA.41.28","label":"28","content":"Thaum kuv ntsia cov mlom ntawd, lawv hais tsis tau lus; tsis muaj ib tug twg teb tau tej lus uas kuv nug hlo li."},{"bible_id":"1525","chapter_code":"ISA.41","verse_code":"ISA.41.29","label":"29","content":"Tagnrho cov mlom no tsis muaj qabhau kiag li; lawv ua tsis tau ib yam dabtsi, cov mlom ntawd tsis muaj zog thiab tsis muaj hwjchim.\u201d"},{"bible_id":"1525","chapter_code":"ISA.42","verse_code":"ISA.42.1","label":"1","content":"Tus TSWV hais tias, \u201cTus no yog kuv tus tubtxib uas kuv txhawb nws lub zog; nws yog tus uas kuv xaiv tseg, kuv txaus siab heev rau nws. Kuv muab kuv tus ntsujplig rau nws, thiab nws yuav coj kev ncaj ncees los rau txhua haivneeg."},{"bible_id":"1525","chapter_code":"ISA.42","verse_code":"ISA.42.2","label":"2","content":"Nws yuav tsis qw lossis tsa suab quaj lossis hais lus nrov hauv tej plawv kev."},{"bible_id":"1525","chapter_code":"ISA.42","verse_code":"ISA.42.3","label":"3","content":"Tus tauj iab uas twb po lawm nws yuav tsis muab lov, lossis lub teeb uas twb yuav tuag nws tsis muab tshuab kom tuag. Nws yuav coj txojkev ncaj ncees mus ibtxhis los rau sawvdaws."},{"bible_id":"1525","chapter_code":"ISA.42","verse_code":"ISA.42.4","label":"4","content":"Nws yuav tsis tas kev cia siab lossis qaug zog hlo li, nws yuav rhawv kom muaj kev ncaj ncees nyob hauv lub ntiajteb no; thiab tej tebchaws uas nyob deb tos ntsoov nws txoj kevcai.\u201d"},{"bible_id":"1525","chapter_code":"ISA.42","verse_code":"ISA.42.5","label":"5","content":"Vajtswv tsim lub ntuj thiab muab lub ntuj nthuav khwb rau saud; nws tsim lub ntiajteb thiab txhua yam uas nyob hauv; nws rau siav thiab rau pa rau txhua tus neeg uas nyob hauv lub ntiajteb. Thiab nimno tus TSWV uas yog Vajtswv hais rau nws tus tubtxib hais tias,"},{"bible_id":"1525","chapter_code":"ISA.42","verse_code":"ISA.42.6","label":"6","content":"\u201cKuv yog tus TSWV uas tau hu koj los thiab muab lub hwjchim rau koj, kom neeg pom txojkev ncaj ncees uas nyob hauv lub ntiajteb no. Kuv yuav muab koj ua lo lus cog tseg rau txhua tus neeg; kuv yuav muab koj ua lub teeb ci mus rau txhua haivneeg."},{"bible_id":"1525","chapter_code":"ISA.42","verse_code":"ISA.42.7","label":"7","content":"Koj yuav ua rau tej neeg digmuag pom kev, thiab yuav tso cov neeg uas raug kaw hauv tsev lojcuj uas tsaus ntuj nti tawm los."},{"bible_id":"1525","chapter_code":"ISA.42","verse_code":"ISA.42.8","label":"8","content":"\u201cKuv tib leeg xwb thiaj yog tus TSWV uas yog koj tus Vajtswv. Tsis pub ib tug vajtswv twg muaj feem koom kuv lub hwjchim; kuv tsis pub tej mlom muaj feem koom kuv lub koob meej."},{"bible_id":"1525","chapter_code":"ISA.42","verse_code":"ISA.42.9","label":"9","content":"Tej uas kuv hais tseg twb muaj lawm, nimno kuv yuav qhia tej yam tshiab rau nej ua ntej thaum uas tej ntawd tsis tau tshwm los.\u201d"},{"bible_id":"1525","chapter_code":"ISA.42","verse_code":"ISA.42.10","label":"10","content":"Cia li hu ib zaj nkauj tshiab qhuas tus TSWV, neeg ntiajteb hu nkauj qhuas nws! Nej cov uas tsav nkoj hauv hiavtxwv cia li qhuas nws; txhua yam tsiaj uas nyob hauv hiavtxwv, cia li qhuas nws. Cov tebchaws uas nyob deb thiab txhua tus neeg uas nyob hauv, cia li hu nkauj qhuas nws!"},{"bible_id":"1525","chapter_code":"ISA.42","verse_code":"ISA.42.11","label":"11","content":"Tej tiaj suabpuam thiab tej nroog uas nyob hauv cia li qhuas Vajtswv; cov neeg uas nyob hauv lub nroog Kedas cia li qhuas nws; cov neeg uas nyob hauv lub nroog Xelas cia li qw zoo siab saum tej ncov roob tuaj."},{"bible_id":"1525","chapter_code":"ISA.42","verse_code":"ISA.42.12","label":"12","content":"Cia lawv txhawb nqa tus TSWV lub koob meej, thiab cia cov neeg uas nyob tej tebchaws deb qhuas nws."},{"bible_id":"1525","chapter_code":"ISA.42","verse_code":"ISA.42.13","label":"13","content":"Tus TSWV tawm mus ntaus rog ib yam li tus tubrog uas muaj zog heev, nws npaj txhij thiab kub siab lug mus sib tua hauv tshavrog. Nws nthe nqho ntaus rog thiab qw nrov nrov; nws qhia nws lub hwjchim rau nws cov yeebncuab pom."},{"bible_id":"1525","chapter_code":"ISA.42","verse_code":"ISA.42.14","label":"14","content":"Vajtswv hais tias, \u201cKuv ua twjywm tau ntev los lawm, kuv tsis teb kuv haivneeg. Tiamsis nimno twb txog lub sijhawm uas kuv pib ua haujlwm lawm; kuv qw ib yam li tus pojniam uas tabtom yug menyuam."},{"bible_id":"1525","chapter_code":"ISA.42","verse_code":"ISA.42.15","label":"15","content":"Kuv yuav rhuav tej hauv roob thiab ncov roob kom puastsuaj thiab muab tej xyoob ntoo thiab tej nroj tsuag ua kom qhuav tas. Kuv yuav ua kom tej dej nqhuab ua suabpuam thiab muab tej pasdej ua kom nqhuab huv tibsi."},{"bible_id":"1525","chapter_code":"ISA.42","verse_code":"ISA.42.16","label":"16","content":"\u201cKuv yuav coj kuv haivneeg uas digmuag taug txojkev uas lawv ibtxwm tsis tau taug dua. Kuv yuav muab lawv txojkev tsaus ntuj hloov ua kev kaj, thiab muab tej kev uas tsis xwmyeem ncaws kom tiaj rau lawv taug. Tej no yog tej uas kuv yuav ua, thiab kuv yuav tsis muab tej no tso tseg ib zaug li."},{"bible_id":"1525","chapter_code":"ISA.42","verse_code":"ISA.42.17","label":"17","content":"Cov neeg uas cia siab rau tej mlom, lawv hu tej mlom ntawd hais tias, \u2018Nej yog peb cov vajtswv,\u2019 lawv yuav raug txajmuag thiab poob ntsejmuag.\u201d"},{"bible_id":"1525","chapter_code":"ISA.42","verse_code":"ISA.42.18","label":"18","content":"Tus TSWV hais tias, \u201cNej cov neeg lag ntseg, ua tib zoo mloog! Nej cov neeg digmuag, ua tib zoo saib kom tseeb!"},{"bible_id":"1525","chapter_code":"ISA.42","verse_code":"ISA.42.19","label":"19","content":"Puas muaj leejtwg digmuag heev tshaj kuv tus tubtxib lossis lag ntseg tshaj tus xa xov uas kuv txib los?"},{"bible_id":"1525","chapter_code":"ISA.42","verse_code":"ISA.42.20","label":"20","content":"Cov Yixalayees, nej twb pom ntau yam los lawm, tiamsis zoo li nej tsis pom li. Nej muaj qhovntsej, tiamsis zoo li nej tsis hnov li.\u201d"},{"bible_id":"1525","chapter_code":"ISA.42","verse_code":"ISA.42.21","label":"21","content":"Tus TSWV yog tus Vajtswv uas muaj lub siab kub lug cawm kom neeg dim, nws thiaj muab nws tej kevcai thiab tej lus qhuab qhia saib rau qhov siab, thiab nws xav kom nws haivneeg hwm tej kevcai ntawd."},{"bible_id":"1525","chapter_code":"ISA.42","verse_code":"ISA.42.22","label":"22","content":"Tiamsis nws haivneeg raug luag huab thiab luag nyiag; lawv raug luag ntes kaw rau hauv tej qhov uas tsaus ntuj nti thiab muab lawv zais rau hauv tej tsev lojcuj, lawv raug luag huab, luag nyiag tsis muaj leejtwg cawm tau lawv; lawv raug luag nyiag thiab luag huab los tsis muaj leejtwg tuaj hais tias, \u201cCia li tso lawv.\u201d"},{"bible_id":"1525","chapter_code":"ISA.42","verse_code":"ISA.42.23","label":"23","content":"Nej cov leejtwg yuav tig pobntseg mloog zaj no? Txij no mus nej puas yuav ua tib zoo mloog?"},{"bible_id":"1525","chapter_code":"ISA.42","verse_code":"ISA.42.24","label":"24","content":"Leejtwg muab cov Yixalayees cob rau cov neeg uas tuaj huab lawv? Twb yog tus TSWV uas peb tau ua txhaum rau lawm muab ntag! Peb tsis ua peb lub neej raws li nws lub siab nyiam lossis tsis mloog tej lus qhuab qhia uas nws tau qhia rau peb."},{"bible_id":"1525","chapter_code":"ISA.42","verse_code":"ISA.42.25","label":"25","content":"Yog li ntawd, nws thiaj tso nws txojkev chim los raug peb, thiab ua kom peb ntsib kev tsov kev rog uas txomnyem ntsuav. Nws txojkev chim kub cov Yixalayees ib yam li hluavtaws, tiamsis peb tsis paub hais tias muaj xwm dabtsi thiab peb yeej tsis xeevxwm hlo li."},{"bible_id":"1525","chapter_code":"ISA.43","verse_code":"ISA.43.1","label":"1","content":"Cov Yixalayees, tus TSWV uas tsim nej hais tias, \u201cNej tsis txhob ntshai, kuv yuav cawm kom nej dim. Kuv twb tuav nej npe hu nej lawm, vim nej yog kuv haivneeg."},{"bible_id":"1525","chapter_code":"ISA.43","verse_code":"ISA.43.2","label":"2","content":"Thaum nej hla tej dej tob, kuv yuav nrog nraim nej lossis nej mus hauv dej, dej yuav tsis tshoob nej. Thaum nej mus hauv cov nplaim hluavtaws, hluavtaws yuav tsis kub nej; txojkev sim siab no yuav txov tsis tau nej."},{"bible_id":"1525","chapter_code":"ISA.43","verse_code":"ISA.43.3","label":"3","content":"Rau qhov kuv yog tus TSWV uas yog nej tus Vajtswv. Kuv yog cov Yixalayees tus Vajtswv dawbhuv uas cawm kom nej dim. Kuv muab cov Iziv los ua nqi txhiv nej, muab cov Sudas thiab cov Xenpas los pauv nej."},{"bible_id":"1525","chapter_code":"ISA.43","verse_code":"ISA.43.4","label":"4","content":"Kuv muab tagnrho txhua haivneeg los txhiv nej txojsia, rau qhov nej muaj nqis rau kuv heev, kuv ua kom nej tau ntsejmuag, thiab kuv hlub nej kawg nkaus li."},{"bible_id":"1525","chapter_code":"ISA.43","verse_code":"ISA.43.5","label":"5","content":"Tsis txhob ntshai, kuv nrog nraim nej! \u201cKuv yuav coj nej puag tim hnubtuaj thiab sau nej puag tim hnubpoob rov qab los."},{"bible_id":"1525","chapter_code":"ISA.43","verse_code":"ISA.43.6","label":"6","content":"Kuv yuav hais rau cov nyob sab qaumteb kom tso lawv los thiab cov nyob sab qabteb kom tsis txhob cheem lawv nyob. Cia li tso kuv cov tub uas nyob deb heev rov los thiab cov uas nyob puag tim qab ntuj kawg rov qab los."},{"bible_id":"1525","chapter_code":"ISA.43","verse_code":"ISA.43.7","label":"7","content":"Lawv yog kuv haivneeg, kuv tsim lawv los ua kom kuv tau koob meej, kuv yog tus puab lawv thiab tsim lawv ntag.\u201d"},{"bible_id":"1525","chapter_code":"ISA.43","verse_code":"ISA.43.8","label":"8","content":"Vajtswv hais tias, \u201cCoj haivneeg uas muaj qhovmuag, tiamsis tsis pom kev; muaj pobntseg, tiamsis tsis hnov lus tuaj!"},{"bible_id":"1525","chapter_code":"ISA.43","verse_code":"ISA.43.9","label":"9","content":"Cia txhua haivneeg tuaj sib sau ua ke. Leejtwg muaj cuabkav hais tau nws zaj thiab qhia rau peb saib yuav muaj yam dabtsi tshwmsim yav tom ntej? Cia lawv coj lawv tej vajtswv tuaj ua timkhawv rau lawv, cia lawv hnov thiab tau hais tej lus tseeb."},{"bible_id":"1525","chapter_code":"ISA.43","verse_code":"ISA.43.10","label":"10","content":"Tus TSWV hais tias, \u201cCov Yixalayees, nej yog kuv cov timkhawv, kuv xaiv nej los ua kuv cov tubtxib kom nej thiaj paub kuv thiab ntseeg kuv, thiab paub hais tias kuv tib leeg xwb thiaj yog Vajtswv. Yeej ibtxwm tsis muaj lwm tus vajtswv uas nyob ua ntej kuv thiab yav tom ntej los yuav tsis muaj li."},{"bible_id":"1525","chapter_code":"ISA.43","verse_code":"ISA.43.11","label":"11","content":"\u201cKuv tib leeg xwb thiaj yog tus TSWV, tsuas yog kuv tib leeg xwb thiaj cawm tau nej dim."},{"bible_id":"1525","chapter_code":"ISA.43","verse_code":"ISA.43.12","label":"12","content":"Kuv twb xub qhia tej xwm no rau nej paub ua ntej lawm, ces kuv mam los pab kom nej dim. Cov neeg txawv tebchaws tsis muaj ib tug vajtswv ua tau tej uas kuv ua no; nej puavleej yog kuv cov timkhawv."},{"bible_id":"1525","chapter_code":"ISA.43","verse_code":"ISA.43.13","label":"13","content":"Kuv yog Vajtswv thiab kuv yeej yuav zoo li no mus ibtxhis li. Tsis muaj ib tug twg yuav khiav dhau kuv lub hwjchim; tej uas kuv ua yeej tsis muaj leejtwg hloov tau ib zaug li.\u201d"},{"bible_id":"1525","chapter_code":"ISA.43","verse_code":"ISA.43.14","label":"14","content":"Cov Yixalayees tus Vajtswv uas dawbhuv, tus TSWV uas txhiv nej dim hais tias, \u201cVim kuv xav cawm kom nej dim, kuv thiaj txhij tubrog mus tua lub nroog Npanpiloos; kuv yuav tsoo tej roojvag nroog kom tawg tas, thiab tej neeg lub suab qw yuav ua suab quaj suab nyiav."},{"bible_id":"1525","chapter_code":"ISA.43","verse_code":"ISA.43.15","label":"15","content":"Kuv yog tus TSWV, nej tus Vajtswv uas dawbhuv. Cov Yixalayees, kuv yog tus uas tsim nej thiab yog tus vajntxwv uas kav nej ntag.\u201d"},{"bible_id":"1525","chapter_code":"ISA.43","verse_code":"ISA.43.16","label":"16","content":"Tus TSWV hais tias leejtwg yog tus rhawv txojkev phua plhawv hiavtxwv rau sab tim ub, yog txojkev uas tshab plaws hauv tus dej uas ntsawj ceev heev."},{"bible_id":"1525","chapter_code":"ISA.43","verse_code":"ISA.43.17","label":"17","content":"Tus TSWV thiaj coj lawv pab tubrog coob coob uas muaj zog heev mus raug kev puastsuaj, cov tubrog tsav tsheb nees thiab tej nees tog tas rau hauv dej thiab lawv tsis sawv li lawm. Lawv ploj ntshis mus ib yam li tus nplaim teeb uas tuag lawm."},{"bible_id":"1525","chapter_code":"ISA.43","verse_code":"ISA.43.18","label":"18","content":"Tiamsis tus TSWV hais tias, \u201cTsis txhob nco txog tej xwmtxheej uas twb dhau los lawm lossis tsis txhob xav txog tej xwm ntawd li."},{"bible_id":"1525","chapter_code":"ISA.43","verse_code":"ISA.43.19","label":"19","content":"Kuv tabtom ua yam tshiab; nimno yam ntawd twb tshwm tuaj lawm, nej tsis pom yam ntawd li los? Kuv yuav ua ib txojkev mus phua plhawv hauv tej nras mojsab qhua, thiab muaj dej txhawv ntws nto hauv tej tiaj suabpuam."},{"bible_id":"1525","chapter_code":"ISA.43","verse_code":"ISA.43.20","label":"20","content":"Txawm yog tej tsiaj qus los yuav hwm kuv, tej hma thiab noog ntxhuav puavleej yuav qhuas kuv, rau qhov kuv ua kom muaj dej nyob hauv tej nras mojsab qhua, thiab ua kom muaj dej txhawv ntws nto hauv tej tiaj suabpuam kom haivneeg uas kuv xaiv thiaj tau dej haus."},{"bible_id":"1525","chapter_code":"ISA.43","verse_code":"ISA.43.21","label":"21","content":"Lawv yog haivneeg uas kuv tsim tseg ua kuv tug, lawv yuav hu nkauj qhuas kuv!\u201d"},{"bible_id":"1525","chapter_code":"ISA.43","verse_code":"ISA.43.22","label":"22","content":"Tus TSWV hais tias, \u201cCov Yixalayees, txawm yog kuv pab nej npaum li ntawd los nej tseem dhuav kuv thiab tsis pehawm kuv li."},{"bible_id":"1525","chapter_code":"ISA.43","verse_code":"ISA.43.23","label":"23","content":"Nej twb tsis coj nej tej yaj tuaj tua hlawv fij rau kuv lossis ua rau kuv tau ntsejmuag los ntawm nej tej khoom fij li. Kuv tsis tau ua kom nej nyuaj siab vim tej khoom ntawd lossis ua kom nej qaug zog vim tej hmoov tshuaj tsw qab."},{"bible_id":"1525","chapter_code":"ISA.43","verse_code":"ISA.43.24","label":"24","content":"Nej twb tsis tau muab nyiaj muas hmoov tshuaj tsw qab tuaj fij rau kuv lossis muab tej roj tsiaj uas nej tua ua khoom fij coj tuaj fij rau kuv. Tiamsis nej ua rau kuv nyuaj siab vim nej tej kev txhaum, kuv dhuav nej tej kev txhaum kawg li."},{"bible_id":"1525","chapter_code":"ISA.43","verse_code":"ISA.43.25","label":"25","content":"Kuv yog Vajtswv tus uas zam txim rau nej; kuv ua li no, vim kuv yog tus zoo, thiab kuv yuav tsis cim ntsoov nej tej kev txhaum cia."},{"bible_id":"1525","chapter_code":"ISA.43","verse_code":"ISA.43.26","label":"26","content":"\u201cCia li piav tej qub lus rau kuv; peb los sib cav ua ke, thiab peev nej zaj tuaj saib nej puas yog tus uas tsis muaj txhaum!"},{"bible_id":"1525","chapter_code":"ISA.43","verse_code":"ISA.43.27","label":"27","content":"Nej thawj tug yawgkoob  tau ua txhaum; nej cov thawjcoj tau ntxeev siab rau kuv,"},{"bible_id":"1525","chapter_code":"ISA.43","verse_code":"ISA.43.28","label":"28","content":"thiab nej cov nomtswv saib tsis taus  kuv qhov chaw dawbhuv. Kuv thiaj tso kev puastsuaj los raug haivneeg Yixalayees; kuv thiaj tso kuv haivneeg rau luag txob thuam.\u201d"},{"bible_id":"1525","chapter_code":"ISA.44","verse_code":"ISA.44.1","label":"1","content":"Tus TSWV hais tias, \u201cCov Yixalayees uas yog kuv cov tubtxib, Yakhauj cov xeebntxwv yog haivneeg uas kuv xaiv tseg lawm, nimno nej cia li mloog kuv hais!"},{"bible_id":"1525","chapter_code":"ISA.44","verse_code":"ISA.44.2","label":"2","content":"Tus TSWV hais tias, kuv yog tus tsim nej, kuv tsim nej rau hauv leej niam plab thiab kuv yuav pab nej: Yakhauj uas yog kuv tus tubtxib, koj tsis txhob ntshai; Yesuloos yog tus uas kuv xaiv tseg lawm!"},{"bible_id":"1525","chapter_code":"ISA.44","verse_code":"ISA.44.3","label":"3","content":"\u201cKuv yuav tso dej los rau hauv lub tebchaws uas nqhis dej, thiab ua kom muaj dej ntws saum tej av uas qhuav nkig nkuav. Kuv yuav tso kuv tus ntsujplig los rau nej cov xeebntxwv, thiab foom koob hmoov rau nej cov menyuam."},{"bible_id":"1525","chapter_code":"ISA.44","verse_code":"ISA.44.4","label":"4","content":"Lawv yuav hlob mos nyoos li tej nroj uas tuaj ntawm ntug dej, thiab zoo li tej ntoo uas tuaj ntawm ntug dej."},{"bible_id":"1525","chapter_code":"ISA.44","verse_code":"ISA.44.5","label":"5","content":"\u201cTej neeg ib leej hais rau ib leeg hais tias, \u2018Kuv yog tus TSWV neeg.\u2019 Lawv yuav kiav xeem ua neeg Yixalayees. Nyias taus nyias sau tus TSWV lub npe rau ntawm nyias txhais npab hais tias nws yog Vajtswv haivneeg.\u201d"},{"bible_id":"1525","chapter_code":"ISA.44","verse_code":"ISA.44.6","label":"6","content":"Tus TSWV yog cov Yixalayees tus Vajntxwv thiab yog tus uas tsomkwm lawv, tus TSWV uas muaj hwjchim loj kawg nkaus hais tias, \u201cKuv yog lub hauvpaus thiab lub ntsis, tsuas yog kuv thiaj yog Vajtswv xwb; tsis muaj dua lwm tug vajtswv li lawm, tsuas yog kuv tib leeg xwb.\u201d"},{"bible_id":"1525","chapter_code":"ISA.44","verse_code":"ISA.44.7","label":"7","content":"Leejtwg thiaj muaj peevxwm ua tau li kuv ua? Leejtwg thiaj muaj peevxwm qhia txhua yam puag thaum hauvpaus uas kuv tsim kuv haivneeg los thiab mus txog thaum kawg rau peb mloog?"},{"bible_id":"1525","chapter_code":"ISA.44","verse_code":"ISA.44.8","label":"8","content":"Kuv haivneeg, nej tsis txhob ntshai! Kuv twb qhia txhua yam uas tshwmsim puag thaum hauvpaus rau nej paub los txog niaj hnub no, thiab nej yog kuv cov timkhawv ntag. Puas muaj lwm tus vajtswv nyob qhov ntawd? Qhov ntawd puas muaj tej tus vajtswv uas muaj hwjchim heev uas kuv tsis tau hnov dua li?"},{"bible_id":"1525","chapter_code":"ISA.44","verse_code":"ISA.44.9","label":"9","content":"Cov neeg uas puab mlom yeej tsis tseemceeb thiab tej vajtswv uas lawv hwm tsis muaj nqis dabtsi. Cov neeg uas pe tej vajtswv no yog neeg digmuag thiab tsis paub qabhau, lawv yuav raug kev txajmuag."},{"bible_id":"1525","chapter_code":"ISA.44","verse_code":"ISA.44.10","label":"10","content":"Qhov uas neeg nchuav mlom nyiaj mlom kub los pe, tsis muaj qabhau dabtsi li."},{"bible_id":"1525","chapter_code":"ISA.44","verse_code":"ISA.44.11","label":"11","content":"Txhua tus uas pe mlom yuav raug kev txajmuag; cov neeg uas puab mlom lawv yog neeg xwb, tsis muaj nqis dabtsi. Cia li tso lawv los rau ntawm lub rooj txiav txim; lawv yuav ntshai thiab txajmuag heev."},{"bible_id":"1525","chapter_code":"ISA.44","verse_code":"ISA.44.12","label":"12","content":"Tus kws ntaus hlau muab ib thooj hlau coj mus hlawv rau hauv lub lwjhlaus. Nws sab npab uas muaj zog tuav rauj ntaus thooj hlau ua tau ib tug mlom. Thaum nws ua haujlwm nws tshaib plab, nqhis dej thiab tsaug muag kawg li."},{"bible_id":"1525","chapter_code":"ISA.44","verse_code":"ISA.44.13","label":"13","content":"Tus txua ntoo muab hlua ntsuas thooj ntoo. Nws muab cwjmem kos thoob plaws, nws muab txaug los txaug thooj ntoo ntawd kom zoo nkaus li neeg tus yam ntxwv, thiab coj mus teeb rau hauv nws lub tsev."},{"bible_id":"1525","chapter_code":"ISA.44","verse_code":"ISA.44.14","label":"14","content":"Nws ntov tej ntoo ciab lossis xaiv tej ntoo npeb lossis ntoo qhib hauv havzoov los siv. Lossis nws cog yub ntoo thuv cia, tos nag los ywg kom tej yub thuv ntawd hlob."},{"bible_id":"1525","chapter_code":"ISA.44","verse_code":"ISA.44.15","label":"15","content":"Tus neeg ntawd muab ib tog los ua taws rauv, thiab muab ib tog los txua ua mlom. Nws muab ib tog ua taws rauv nte thiab rauv cub mov; dua li ntawd nws muab ib tog los txua ua ib tug mlom rau nws pe."},{"bible_id":"1525","chapter_code":"ISA.44","verse_code":"ISA.44.16","label":"16","content":"Nws muab ibtxhia los ua taws rauv; nws ci nqaij noj qhuas ntxhias, thiab nws txaus siab heev; nws tau tej hluavtaws ntawd nte, nws hais tias, \u201cUa li cas yuav zoo thiab sov ua luaj! Tej ntoo no cig zoo kawg.\u201d"},{"bible_id":"1525","chapter_code":"ISA.44","verse_code":"ISA.44.17","label":"17","content":"Tog ntoo uas seem, nws muab txua ua ib tug mlom; nws pe thiab teev tus mlom ntawd, nws thov tus mlom ntawd hais tias, \u201cKoj yog kuv tus vajtswv, thov koj pab kom kuv dim lauj!\u201d"},{"bible_id":"1525","chapter_code":"ISA.44","verse_code":"ISA.44.18","label":"18","content":"Lawv lub siab ruam kawg li, lawv qi muag nti thiab ntsaws qhovntsej kom lawv tsis pom thiab tsis paub dabtsi."},{"bible_id":"1525","chapter_code":"ISA.44","verse_code":"ISA.44.19","label":"19","content":"Tus uas txua mlom ras tsis txog hais tias, \u201cKuv muab ib tog ntoo los ua taws rauv. Kuv ci ncuav thiab ci nqaij saum cov ncaig los noj. Tog ntoo uas seem, kuv muab txua ua ib tug mlom, thiab kuv tabtom pe tog ntoo ntawd ntag!\u201d"},{"bible_id":"1525","chapter_code":"ISA.44","verse_code":"ISA.44.20","label":"20","content":"Qhov uas nws pe mlom  zoo li noj tshauv ntag. Lawv lub siab ruam coj lawv mus yuam kev. Lawv tsis pom hais tias tus mlom uas lawv tuav rawv ntawm tes tsis yog vajtswv hlo li."},{"bible_id":"1525","chapter_code":"ISA.44","verse_code":"ISA.44.21","label":"21","content":"Tus TSWV hais tias, \u201cYakhauj, nco ntsoov tej no. Cov Yixalayees, nej yog kuv cov tubtxib uas kuv tsim. Cov Yixalayees, nej yog kuv cov tubtxib kuv yuav nco ntsoov nej mus li."},{"bible_id":"1525","chapter_code":"ISA.44","verse_code":"ISA.44.22","label":"22","content":"Kuv muab nej tej kev txhaum tshem mus povtseg ib yam li tauv huab, thiab tshem nej lub txim ib yam li lub lwg dej thaum sawv ntxov. Nej cia li rov los cuag kuv, kuv yog tus uas txhiv nej dim.\u201d"},{"bible_id":"1525","chapter_code":"ISA.44","verse_code":"ISA.44.23","label":"23","content":"Lub ntuj, cia li hu nkauj zoo siab rau qhov tus TSWV ua tej no tiav lawm; nruab tivtxwv, cia li tsa suab qw nrov nrov; tej hauv roob, cia li hu nkauj zoo siab, havzoov thiab txhua tus ntoo, cia li hu nkauj zoo siab! Tus TSWV twb txhiv cov Yixalayees dim lawm, qhov uas nws ua li ntawd yog ua kom sawvdaws pom nws lub tshwjchim uas ci ntsa iab."},{"bible_id":"1525","chapter_code":"ISA.44","verse_code":"ISA.44.24","label":"24","content":"\u201cKuv yog tus TSWV, kuv yog nej tus cawmseej; kuv yog tus tsim nej rau hauv leej niam plab. Kuv yog tus TSWV uas tsim ib puas tsav yam. Kuv tib leeg yog tus nthuav lub ntuj; kuv tib leeg yog tus tsim lub ntiajteb."},{"bible_id":"1525","chapter_code":"ISA.44","verse_code":"ISA.44.25","label":"25","content":"Kuv ua kom cov neeg saib hmoov tej lus tsis tseeb, thiab muab cov neeg uas txawj saib hnub saib hli tej lus rhuav kom tsis tshwmsim raws li lawv hais. Kuv tsis mloog tej lus uas cov neeg ntse hais, thiab kuv ua kom lawv hais lawv tej lus tsis muaj kuab."},{"bible_id":"1525","chapter_code":"ISA.44","verse_code":"ISA.44.26","label":"26","content":"Tiamsis thaum kuv tus tubtxib mus qhia tej uas yuav tshwmsim los thiab thaum kuv tus tubtxib mus qhia tej uas kuv yuav ua, kuv yuav ua kom tej ntawd tiav raws li tej lus uas kuv hais. Kuv qhia lub nroog Yeluxalees hais tias, yuav muaj neeg rov los nyob hauv, thiab lawv yuav rov txhim kho cov Yudas tej nroog dua tshiab; thiab kuv yuav txhim kho lawv tej vuas pob puas tas lawm dua tshiab."},{"bible_id":"1525","chapter_code":"ISA.44","verse_code":"ISA.44.27","label":"27","content":"Kuv hais rau dej hiavtxwv tob hais tias, \u2018Cia li nqhuab, kuv yuav ua kom tej dej nqhuab tas huv tibsi.\u2019"},{"bible_id":"1525","chapter_code":"ISA.44","verse_code":"ISA.44.28","label":"28","content":"Kuv hais rau Xailas hais tias, \u2018Koj yog kuv tus tub yug yaj, koj yuav ua kuv tes haujlwm kom tiav raws li kuv lub siab nyiam; koj yuav hais kom neeg txhim kho lub nroog Yeluxalees dua tshiab, thiab hais kom lawv pua lub tuamtsev dua tshiab.\u2019 \u201d"},{"bible_id":"1525","chapter_code":"ISA.45","verse_code":"ISA.45.1","label":"1","content":"Tus TSWV xaiv Xailas ua vajntxwv. Tus TSWV tsa Xailas tua kom yeej txhua haivneeg; nws txib Xailas mus txo tej vajntxwv kom poob hwjchim; tus TSWV yuav qhib ntau lub nroog tej roojvag rau nws txeem mus rau hauv. Tus TSWV thiaj hais rau Xailas hais tias,"},{"bible_id":"1525","chapter_code":"ISA.45","verse_code":"ISA.45.2","label":"2","content":"\u201cKuv yuav ua koj ntej mus kho kev rau koj, thiab muab tej hauv roob nphau kom tiaj sib txig. Kuv yuav tsoo tej roojvag tooj kom tawg ua tej daim, thiab muab tej nqaj hlau txiav kom tu tas huv tibsi."},{"bible_id":"1525","chapter_code":"ISA.45","verse_code":"ISA.45.3","label":"3","content":"Kuv yuav muab tej nyiaj hauv qhov tsaus ntuj nti uas tsis muaj leejtwg paub pub rau koj, ces koj thiaj yuav paub hais tias kuv yog tus TSWV uas yog cov Yixalayees tus Vajtswv tuav koj lub npe hu koj."},{"bible_id":"1525","chapter_code":"ISA.45","verse_code":"ISA.45.4","label":"4","content":"Vim kuv pom txog Yakhauj tus uas yog kuv tus tubtxib, thiab cov Yixalayees uas kuv xaiv tseg lawm, kuv thiaj tuav koj lub npe hu koj; txawm yog koj tsis paub kuv los kuv twb pub rau koj tau koob meej lawm."},{"bible_id":"1525","chapter_code":"ISA.45","verse_code":"ISA.45.5","label":"5","content":"\u201cKuv yog tus TSWV, yeej tsis muaj dua lwm tus Vajtswv li lawm; txawm yog koj tsis paub kuv los kuv yuav txhawb koj lub zog."},{"bible_id":"1525","chapter_code":"ISA.45","verse_code":"ISA.45.6","label":"6","content":"Kuv ua li no kom txhua tus uas nyob thoob qab ntuj paub hais tias kuv yog tus TSWV thiab tsis muaj dua lwm tus vajtswv lawm."},{"bible_id":"1525","chapter_code":"ISA.45","verse_code":"ISA.45.7","label":"7","content":"Kuv tsim qhov kaj thiab qhov tsaus, kuv yog tus pub koob hmoov thiab tso kev puastsuaj los. Kuv yog tus TSWV, tej no puavleej yog kuv tsim huv tibsi."},{"bible_id":"1525","chapter_code":"ISA.45","verse_code":"ISA.45.8","label":"8","content":"Kuv yuav tso kev muaj yeej ib yam li nag los saum ntuj los; lub ntiajteb yuav tau txais txojkev muaj yeej ntawd; kev thajyeeb thiab kev ncaj ncees yuav tawg paj txi txiv hauv lub ntiajteb. Kuv yog tus TSWV tus uas yuav ua kom tej no tshwmsim los.\u201d"},{"bible_id":"1525","chapter_code":"ISA.45","verse_code":"ISA.45.9","label":"9","content":"Lub laujkaub av muaj cuabkav nrog tus uas puab laujkaub sib cav los? Nws tsuas yog ib lub laujkaub uas zoo li lwm lub thiab xwb. Cov av nplaum puas nug tus uas puab lub laujkaub hais tias, \u201cKoj ua dabtsi?\u201d Lub laujkaub puas yws tus uas puab lub laujkaub hais tias, \u201cKoj twb tsis txawj puab li los sav!\u201d"},{"bible_id":"1525","chapter_code":"ISA.45","verse_code":"ISA.45.10","label":"10","content":"Tus uas nug nws niam nws txiv hais tias, \u201cVim li cas neb yug tau kuv zoo li no?\u201d Tus ntawd yuav raug kev puastsuaj."},{"bible_id":"1525","chapter_code":"ISA.45","verse_code":"ISA.45.11","label":"11","content":"Tus TSWV uas yog cov Yixalayees tus Vajtswv uas dawbhuv, yog tus npaj tej uas yuav muaj los yav tom ntej; nws hais tias nej tsis muaj cai yuav nug txog kuv cov menyuam lossis qhia haujlwm rau kuv ua li!"},{"bible_id":"1525","chapter_code":"ISA.45","verse_code":"ISA.45.12","label":"12","content":"Kuv yog tus uas tsim lub ntiajteb thiab tsim neeg los nyob rau hauv. Kuv siv kuv lub hwjchim los nthuav lub ntuj; kuv kav lub hnub, lub hli thiab tej hnubqub huv tibsi."},{"bible_id":"1525","chapter_code":"ISA.45","verse_code":"ISA.45.13","label":"13","content":"Kuv tshoov Xailas siab kom nws ua tej no tiav raws li kuv npaj tseg thiab kho tej uas tsis zoo kom zoo. Txhua txojkev uas nws taug kuv yuav kho kom ncaj. Nws yuav rov txhim kho kuv lub nroog Yeluxalees dua tshiab, thiab tso kuv cov neeg uas raug luag ntes mus kom dim rov los. Tsis muaj leejtwg ntiav lossis muab nyiaj xiab kom nws ua tej no li. Tus TSWV uas muaj hwjchim loj kawg nkaus yog tus hais tej lus no ntag."},{"bible_id":"1525","chapter_code":"ISA.45","verse_code":"ISA.45.14","label":"14","content":"Tus TSWV hais rau cov Yixalayees hais tias, \u201cCov Iziv thiab cov Sudas tej nyiaj yuav yog nej tug, thiab cov neeg Xenpas uas loj siab yuav tau ua nej qhev; luag yuav muab saw hlau khi rawv lawv mus ua nej qab. Lawv yuav txhos caug ntua pe nej thiab lees hais tias, \u2018Vajtswv nrog nraim nej nyob thiab nws tib leeg xwb thiaj yog Vajtswv."},{"bible_id":"1525","chapter_code":"ISA.45","verse_code":"ISA.45.15","label":"15","content":"Cov Yixalayees tus Vajtswv uas cawm nws haivneeg dim kev puastsuaj, yog tus Vajtswv uas tsis tshwm rau leejtwg pom."},{"bible_id":"1525","chapter_code":"ISA.45","verse_code":"ISA.45.16","label":"16","content":"Cov neeg uas puab mlom yuav raug txajmuag thiab poob ntsejmuag."},{"bible_id":"1525","chapter_code":"ISA.45","verse_code":"ISA.45.17","label":"17","content":"Tiamsis tus TSWV yog tus uas cawm cov Yixalayees dim; lawv yuav kovyeej mus ibtxhis thiab lawv yuav tsis poob ntsejmuag ib zaug li.\u2019 \u201d"},{"bible_id":"1525","chapter_code":"ISA.45","verse_code":"ISA.45.18","label":"18","content":"Tus TSWV yog tus uas tsim lub ntuj, nws tib leeg thiaj yog Vajtswv. Nws yog tus uas tsim lub ntiajteb, nws ua kom ntiajteb nyob ruaj khov mus ibtxhis. Nws tsis tau tsim lub ntiajteb los nyob do cuas tsis muaj dabtsi, tiamsis nws tsim los rau neeg nyob. Nws yog tus uas hais tias, \u201cKuv yog tus TSWV, tsis muaj dua lwm tus vajtswv lawm."},{"bible_id":"1525","chapter_code":"ISA.45","verse_code":"ISA.45.19","label":"19","content":"Kuv tsis tau hais nraim nkoos tsis pub leejtwg hnov lossis npog tej uas kuv ua lub ntsiab tsis pub leejtwg paub. Kuv tsis tau hais kom cov Yixalayees tuaj nrhiav kuv hauv qhov tsaus ntuj nti. Kuv yog tus TSWV, kuv hais tej lus tseeb xwb; thiab yam uas yog, kuv thiaj qhia rau sawvdaws paub.\u201d"},{"bible_id":"1525","chapter_code":"ISA.45","verse_code":"ISA.45.20","label":"20","content":"Tus TSWV hais tias, \u201cNej txhua haivneeg uas dim kev tuag ntawd, nej cia li sib sau los ua ke thiab txav los kom ze! Tej neeg nqa rawv tej mlom ntoo thiab thov tej vajtswv uas cawm tsis tau lawv. Lawv tsis paub dabtsi."},{"bible_id":"1525","chapter_code":"ISA.45","verse_code":"ISA.45.21","label":"21","content":"Cia li tuaj rau hauv tsev tu plaub thiab peev nej tej lus; cia cov neeg uas lawv hais daws lawv zaj sib tuavxam ua ke. Leejtwg piav tej no thaum ub los lawm, tsis yog kuv uas yog tus TSWV piav los? Kuv yog Vajtswv tus dawbhuv thiab yog tus cawmseej, yeej tsis muaj dua lwm tus vajtswv li lawm."},{"bible_id":"1525","chapter_code":"ISA.45","verse_code":"ISA.45.22","label":"22","content":"\u201cTxhua haivneeg uas nyob hauv ntiajteb, cia li tig los cuag kuv nej thiaj yuav dim! Kuv thiaj yog Vajtswv yeej tsis muaj dua lwm tus vajtswv li."},{"bible_id":"1525","chapter_code":"ISA.45","verse_code":"ISA.45.23","label":"23","content":"Kuv tej lus cog tseg yeej yog lus tseeb, thiab yuav tsis hloov li. Kuv qhia tseeb hais tias txhua tus yuav tau txhos caug ntawm kuv xubntiag, thiab lawv lees hais tias lawv yuav muab siab npuab kuv."},{"bible_id":"1525","chapter_code":"ISA.45","verse_code":"ISA.45.24","label":"24","content":"\u201cLawv yuav hais tias tsuas yog tus TSWV tib leeg xwb thiaj yuav pub lawv kovyeej thiab muaj zog,\u201d tiamsis txhua tus uas ntxub kuv yuav raug kev txajmuag."},{"bible_id":"1525","chapter_code":"ISA.45","verse_code":"ISA.45.25","label":"25","content":"Kuv yog tus TSWV uas yuav cawm tagnrho Yakhauj cov xeebntxwv kom dim, thiab lawv yuav ua kuv tsaug."},{"bible_id":"1525","chapter_code":"ISA.46","verse_code":"ISA.46.1","label":"1","content":"\u201cThaum ub muaj neeg tuaj pe tus mlom Npeles thiab tus mlom Nenpaus, tiamsis nimno luag muab rau tsiaj thauj lawm xwb; tej mlom ntawd tsuas ua lub nra hnyav rau tej tsiaj xwb."},{"bible_id":"1525","chapter_code":"ISA.46","verse_code":"ISA.46.2","label":"2","content":"Cov mlom ntawd yeej pab tsis tau kom mlom dim li; luag thiaj coj cov mlom ntawd mus lawm. Ntawm no yog qhov kawg rau lub nroog Npanpiloos tej vajtswv."},{"bible_id":"1525","chapter_code":"ISA.46","verse_code":"ISA.46.3","label":"3","content":"\u201cYakhauj cov xeebntxwv uas yog haivneeg Yixalayees uas tseem tshuav nyob, nej cia li mloog kuv hais. Kuv yeej saib xyuas nej puag thaum uas nyuam qhuav yug tau nej los."},{"bible_id":"1525","chapter_code":"ISA.46","verse_code":"ISA.46.4","label":"4","content":"Kuv yog nej tus Vajtswv thiab kuv yuav saib xyuas nej mus txog thaum nej laus thiab plaubhau dawb lawm. Kuv yog tus tsim nej thiab yuav tu nej; kuv yuav pab nej thiab tso kom nej dim.\u201d"},{"bible_id":"1525","chapter_code":"ISA.46","verse_code":"ISA.46.5","label":"5","content":"Tus TSWV hais tias, \u201cNej yuav muab kuv piv rau leejtwg? Puas muaj lwm tug zoo li kuv thiab?"},{"bible_id":"1525","chapter_code":"ISA.46","verse_code":"ISA.46.6","label":"6","content":"Cov neeg qhib lawv tej hnab rho lawv tej kub los thiab muab lawv tej nyiaj los luj saum teev. Lawv ntiav ib tug txawj nchuav kub tuaj nchuav ib tug mlom; ces lawv mus txhos caug pe tus mlom ntawd."},{"bible_id":"1525","chapter_code":"ISA.46","verse_code":"ISA.46.7","label":"7","content":"Lawv tsaws tus mlom ntawd rau saum xubpwg kwv mus; lawv coj mus txawb rau ib qho chaw, tus mlom ntawd mus tsis tau qhov twg li. Leejtwg thov nws los nws tsis paub teb lossis nws cawm tsis tau leejtwg dim ntawm txojkev puastsuaj li."},{"bible_id":"1525","chapter_code":"ISA.46","verse_code":"ISA.46.8","label":"8","content":"\u201cNco ntsoov tej no thiab ua tib zoo xav, nej cov neeg uas ntxeev siab, cia li khaws nkaus rau nruab siab."},{"bible_id":"1525","chapter_code":"ISA.46","verse_code":"ISA.46.9","label":"9","content":"Nco ntsoov tej xwmtxheej uas tshwmsim puag thaum ub los lawm; kuv yog Vajtswv, tsis muaj dua lwm tus li lawm; kuv yog Vajtswv, tsis muaj lwm tus zoo li kuv."},{"bible_id":"1525","chapter_code":"ISA.46","verse_code":"ISA.46.10","label":"10","content":"Thaum chivkeeb kuv twb yeej qhia zaj uas yuav tshwmsim los thaum ntiajteb yuav kawg lawm. Kuv hais tias, \u2018Tej uas kuv twb npaj lawm yuav nyob khov kho; kuv yuav ua txhua yam kom tiav raws li kuv tau npaj tseg lawm.\u2019"},{"bible_id":"1525","chapter_code":"ISA.46","verse_code":"ISA.46.11","label":"11","content":"Kuv tabtom hu ib tug neeg khiav ceev cuag dav ya tim hnubtuaj tuaj; nws nyob lub tebchaws uas deb heev tuaj, nws yuav ua kuv tes haujlwm kom tiav. Kuv hais li cas, kuv yuav ua li ntawd, thiab kuv npaj siab li cas, kuv yuav ua li ntawd ntag."},{"bible_id":"1525","chapter_code":"ISA.46","verse_code":"ISA.46.12","label":"12","content":"\u201cCov neeg siab tawv, yog leejtwg xav hais tias, nws tseem nyob deb ntawm txojkev dim, ces cia li mloog kuv tej lus!"},{"bible_id":"1525","chapter_code":"ISA.46","verse_code":"ISA.46.13","label":"13","content":"Kuv coj txojkev cawm dim los ze thiab nyob tsis deb nej lawm. Kuv txojkev cawm dim yuav tsis muab ncua tseg li; Kuv yuav cawm lub nroog Yeluxalees thiab yuav coj lub koob meej zoo los rau cov Yixalayees.\u201d"},{"bible_id":"1525","chapter_code":"ISA.47","verse_code":"ISA.47.1","label":"1","content":"Tus TSWV hais tias, \u201cNpanpiloos tus ntxhais nkaujxwb, koj cia li nqis los zaum saum cov hmoov av; Npanpiloos tus ntxhais, koj cia li nqis los zaum hauv av qhov uas tsis muaj lub zwmtxwv! Vim luag yuav tsis hu hais tias koj yog tus nkauj mog uas zoo nkauj ntxiv lawm."},{"bible_id":"1525","chapter_code":"ISA.47","verse_code":"ISA.47.2","label":"2","content":"Muab lub zeb los zom hmoov nplej, yaws koj daim ntaub npog ntsejmuag, hle koj lub tsho ntev, qaws koj daim tiab thiab daws koj txhais nrhoob kwm dej mus."},{"bible_id":"1525","chapter_code":"ISA.47","verse_code":"ISA.47.3","label":"3","content":"Koj yuav nyob liabqab thiab luag yuav pom koj qhov chaw txajmuag. Kuv yuav ua pauj thiab yuav tsis tseg leejtwg li.\u201d"},{"bible_id":"1525","chapter_code":"ISA.47","verse_code":"ISA.47.4","label":"4","content":"Tus uas txhiv peb dim lub npe hu ua tus TSWV uas muaj hwjchim loj kawg nkaus; nws yog cov Yixalayees tus Vajtswv tus uas dawbhuv."},{"bible_id":"1525","chapter_code":"ISA.47","verse_code":"ISA.47.5","label":"5","content":"Tus TSWV hais tias, \u201cNpanpiloos tus ntxhais, koj cia li zaum twjywm thiab mus rau hauv qhov tsaus ntuj nti; vim li ntawd luag yuav tsis hu koj ua ntau lub tebchaws tus poj vajntxwv ntxiv lawm."},{"bible_id":"1525","chapter_code":"ISA.47","verse_code":"ISA.47.6","label":"6","content":"Yav tas los kuv chim heev rau kuv haivneeg, kuv thiaj rho kuv txoj koob hmoov rov qab lawm. Kuv muab lawv cob rau koj tes, thiab koj tsis hlub lawv hlo li. Txawm yog cov twb laus lawm los koj tseem muab tus quab uas hnyav tshaj plaws khuam rau saum lawv xubpwg."},{"bible_id":"1525","chapter_code":"ISA.47","verse_code":"ISA.47.7","label":"7","content":"Koj hais tias, \u2018Kuv yuav tau ua poj vajntxwv mus ibtxhis,\u2019 vim li ntawd, koj thiaj tsis khaws tej no rau nruab siab lossis tsis xav txog hais tias tej no yuav txawj kawg."},{"bible_id":"1525","chapter_code":"ISA.47","verse_code":"ISA.47.8","label":"8","content":"\u201cKoj tus uas nyiam kev lomzem, koj cia li mloog tej lus no; koj xav hais tias koj twb dim thiab tau nyob kaj siab lug lawm. Koj hais tias koj muaj hwjchim loj ib yam li Vajtswv, thiab yeej tsis muaj ib tug zoo npaum li koj. Koj xav hais tias, koj yuav tsis tau ua pojntsuam lossis tau kev txomnyem uas koj tej menyuam tuag tso koj tseg."},{"bible_id":"1525","chapter_code":"ISA.47","verse_code":"ISA.47.9","label":"9","content":"Muaj ib hnub, tso nco xwb ob yam xwm no yuav tshwm los raug koj; vim koj tej tswvyim phem thiab koj tej khawvkoob, koj cov menyuam thiab koj tus txiv yuav tuag tso koj tseg."},{"bible_id":"1525","chapter_code":"ISA.47","verse_code":"ISA.47.10","label":"10","content":"\u201cKoj cia siab ntsoov rau koj tej kev phem kev qias nkaus xwb; koj hais tias, \u2018yeej tsis muaj leejtwg pom kuv hlo li.\u2019 Koj lub tswvyim thiab tej kev txawj ntse twb ua rau koj yuam kev lawm, thiab koj xav hauv koj lub siab hais tias, \u2018Kuv yog Vajtswv ntag, tsis muaj dua lwm tus lawm.\u2019"},{"bible_id":"1525","chapter_code":"ISA.47","verse_code":"ISA.47.11","label":"11","content":"Koj yuav raug kev puastsuaj, thiab koj tej khawvkoob yuav pab tsis tau koj. Koj yuav raug txojkev piamsij uas koj tsis nco txog, yog txojkev piamsij uas koj yeej tsis tau xav txog li."},{"bible_id":"1525","chapter_code":"ISA.47","verse_code":"ISA.47.12","label":"12","content":"Koj cia siab ntsoov rau koj tej khawvkoob thiab koj tej dab neeb uas koj ibtxwm coj thaum koj tseem hluas los lawm. Tej zaum tej ntawd yuav pab tau koj thiab tej zaum yuav ua rau koj cov yeebncuab ntshai."},{"bible_id":"1525","chapter_code":"ISA.47","verse_code":"ISA.47.13","label":"13","content":"Koj qaug zog tas vim muaj ntau tus nrog koj tuavxam; Cia li kom koj cov neeg uas txawm saib hnubqub mus sawv tom hauv ntej thiab pab koj; lawv yog cov neeg uas kawm txog tej hnubqub, lawv muab lub ntuj faib ua tej ntsug thiab qhia koj ib hlis dhau ib hlis saib yuav muaj xwm dabtsi  los raug koj."},{"bible_id":"1525","chapter_code":"ISA.47","verse_code":"ISA.47.14","label":"14","content":"\u201cLawv zoo ib yam li cov quavnyab npleg, thiab hluavtaws yuav kub lawv! Lawv tsis muaj peevxwm pab kom lawv dim ntawm cov nplaim taws ntawd li. Tsis yog cov hluavncaig uas txhiab kom sov, thiab tsis yog lub cubtawg uas rauv rau lawv nte."},{"bible_id":"1525","chapter_code":"ISA.47","verse_code":"ISA.47.15","label":"15","content":"Cov neeg uas ua haujlwm rau koj yuav ua li no rau koj. Lawv yog cov txawj saib hnubqub rau koj thaum koj tseem hluas los. Lawv yuav ncaim koj thiab nyias mus nyias lawm, yuav tsis muaj leejtwg pab kom koj dim li.\u201d"},{"bible_id":"1525","chapter_code":"ISA.48","verse_code":"ISA.48.1","label":"1","content":"Cov Yixalayees uas yog Yudas cov xeebntxwv nej cia li mloog tej lus no: Nej tuav Vajtswv lub npe coglus hais tias peb yuav pehawm cov Yixalayees tus Vajtswv, tiamsis nej tsis ua raws li nej tej lus ntawd."},{"bible_id":"1525","chapter_code":"ISA.48","verse_code":"ISA.48.2","label":"2","content":"Nej hais tias nej yog cov pejxeem uas nyob hauv lub nroog dawbhuv thiab tso siab plhuav rau cov Yixalayees tus Vajtswv uas lub npe hu ua tus TSWV uas muaj hwjchim loj kawg nkaus."},{"bible_id":"1525","chapter_code":"ISA.48","verse_code":"ISA.48.3","label":"3","content":"Tus TSWV hais rau cov Yixalayees hais tias, \u201cThaum ub kuv twb qhia rau nej lawm hais tias yuav muaj dabtsi tshwmsim los; yog li ntawd, thaum nej tsis nco txog, kuv thiaj ua kom tej ntawd tshwm los."},{"bible_id":"1525","chapter_code":"ISA.48","verse_code":"ISA.48.4","label":"4","content":"Kuv yeej paub hais tias, nej yog neeg tawv ncauj, nej lub cajdab tawv npaum li hlau, thiab nej lub hauvpliaj tawv npaum li tooj dag."},{"bible_id":"1525","chapter_code":"ISA.48","verse_code":"ISA.48.5","label":"5","content":"Yog li ntawd, kuv twb xub qhia txog nej lub neej yav tom ntej rau nej paub puag thaum ub los lawm. Kuv qhia ua ntej uas tej ntawd tshwmsim los kom nej tsis txhob khav hais tias, yog nej tej mlom ntoo lossis mlom tooj ua kom tej ntawd tshwmsim los."},{"bible_id":"1525","chapter_code":"ISA.48","verse_code":"ISA.48.6","label":"6","content":"\u201cNej twb hnov tej no thiab pom tej ntawd lawm. Nej txawm tsis lees paub li los? Txij no mus kuv yuav qhia tej yam tshiab rau nej paub, yog tej yam nraim nkoos uas nej tsis tau paub dua li."},{"bible_id":"1525","chapter_code":"ISA.48","verse_code":"ISA.48.7","label":"7","content":"Tej xwmtxheej uas kuv nyuam qhuav ua no nej yeej tsis tau hnov dua li. Yog nej hnov lawm, nej yuav khav hais tias, \u2018Pej twb paub lawm.\u2019"},{"bible_id":"1525","chapter_code":"ISA.48","verse_code":"ISA.48.8","label":"8","content":"Nej yeej ibtxwm tsis hnov, nej yeej ibtxwm tsis paub li; txij puag thaum ub los, nej lub qhovntsej yeej tsis qhib. Vim kuv paub nej lub siab yeej tsis ncaj, thiab nej yeej yog neeg ntxeev siab thaum yug tau nej los li lawm."},{"bible_id":"1525","chapter_code":"ISA.48","verse_code":"ISA.48.9","label":"9","content":"\u201cVim kuv xav kom neeg qhuas kuv lub npe, kuv cheem kuv txojkev chim tseg rau nruab siab. Kuv cheem tej ntawd thiaj tsis ua rau nej puastsuaj."},{"bible_id":"1525","chapter_code":"ISA.48","verse_code":"ISA.48.10","label":"10","content":"Kuv tau coj kev nyuaj siab los sim nej ib yam li nchuav nyiaj hauv yeejvub, tiamsis kuv pom hais tias nej tsis muaj nqis dabtsi li."},{"bible_id":"1525","chapter_code":"ISA.48","verse_code":"ISA.48.11","label":"11","content":"Vim kuv xav ua kuv, vim kuv xav ua rau kuv xwb, kuv thiaj ua tej no, kuv yuav tsis pub leejtwg saib tsis taus kuv lub npe lossis tsis pub leejtwg muaj feem koom nrog kuv lub tshwjchim.\u201d"},{"bible_id":"1525","chapter_code":"ISA.48","verse_code":"ISA.48.12","label":"12","content":"Tus TSWV hais tias, \u201cYakhauj, koj cia li mloog kuv tej lus, Yixalayees tus uas kuv tau hu! Kuv yog Vajtswv, kuv yog lub hauvpaus thiab yog lub ntsis."},{"bible_id":"1525","chapter_code":"ISA.48","verse_code":"ISA.48.13","label":"13","content":"Yog kuv txhais tes tsim lub ntiajteb, thiab kuv sab tes xis nthuav lub ntuj; thaum kuv hu, lub ntiajteb thiab lub ntuj tib txhij tawm tuaj."},{"bible_id":"1525","chapter_code":"ISA.48","verse_code":"ISA.48.14","label":"14","content":"\u201cNej sawvdaws cia li sib sau los ua ke thiab mloog kuv hais! Lawv cov ntawd, leejtwg thiaj qhia tau tej lus no rau sawvdaws? Tus TSWV hlub Xailas heev, tus TSWV thiaj xaiv Xailas ua nws tes haujlwm rau lub nroog Npanpiloos thiab tus TSWV txhais tes yuav tawmtsam lub nroog Npanpiloos."},{"bible_id":"1525","chapter_code":"ISA.48","verse_code":"ISA.48.15","label":"15","content":"Kuv yog tus hais thiab yog tus hu Xailas ntag; kuv coj nws los thiab ua kom nws vammeej."},{"bible_id":"1525","chapter_code":"ISA.48","verse_code":"ISA.48.16","label":"16","content":"\u201cCia li txav los kom ze thiaj hnov zaj uas kuv hais no. Kuv yeej qhia zaj no puag thaum chivkeeb los tsis zais li, thiab yeej tshwm muaj tseeb raws li kuv tej lus.\u201d (Nimno tus TSWV uas yog Vajtswv muab nws lub hwjchim rau kuv thiab txib kuv mus.)"},{"bible_id":"1525","chapter_code":"ISA.48","verse_code":"ISA.48.17","label":"17","content":"Cov Yixalayees tus Vajtswv uas dawbhuv, tus TSWV uas cawm nej dim hais tias, \u201cKuv yog tus TSWV uas yog nej tus Vajtswv, tus uas qhia qhov zoo rau nej thiab coj nej taug txojkev uas tsimnyog taug."},{"bible_id":"1525","chapter_code":"ISA.48","verse_code":"ISA.48.18","label":"18","content":"\u201cYog nej ua tib zoo mloog kuv tej lus samhwm! Ces tej koob hmoov yuav ntws laub lug los rau nej ib yam li tus dej ntws tsis paub nqhuab li. Nej tej kev vammeej yuav zoo ib yam li hiavtxwv ntas."},{"bible_id":"1525","chapter_code":"ISA.48","verse_code":"ISA.48.19","label":"19","content":"Nej tej tubki yuav huamvam coob suav tsis txheeb ib yam li tej suabzeb, lawv tej npe yuav tsis raug rho tawm ntawm kuv lossis tsis raug puastsuaj li.\u201d"},{"bible_id":"1525","chapter_code":"ISA.48","verse_code":"ISA.48.20","label":"20","content":"Cia li khiav tawm hauv lub nroog Npanpiloos mus, cia li khiav kom dim. Cia li hu nkauj zoo siab rau txhua qhov paub hais tias, \u201cTus TSWV tau txhiv nws tus tubtxib Yixalayees dim lawm!\u201d"},{"bible_id":"1525","chapter_code":"ISA.48","verse_code":"ISA.48.21","label":"21","content":"Thaum tus TSWV coj nws haivneeg taug kev los hla tiaj suabpuam qhov uas tshav ntuj kub heev ntawd, lawv yeej tsis raug txojkev txomnyem thiab nqhis dej li. Tus TSWV ua kom dej txhawv hauv pobzeb los rau lawv haus; nws rua lub pobzeb thiab dej thiaj tawm hauv los."},{"bible_id":"1525","chapter_code":"ISA.48","verse_code":"ISA.48.22","label":"22","content":"Tus TSWV hais tias, \u201cTsis muaj kev kaj siab rau cov neeg ua txhaum li.\u201d"},{"bible_id":"1525","chapter_code":"ISA.49","verse_code":"ISA.49.1","label":"1","content":"Txhua lub tebchaws uas nyob deb, cia li mloog kuv hais. Cov neeg uas nyob deb, tus TSWV twb xaiv kuv thaum tseem tsis tau yug kuv, thiab nws yeej tis kuv lub npe thaum kuv tseem nyob hauv kuv niam plab lawm."},{"bible_id":"1525","chapter_code":"ISA.49","verse_code":"ISA.49.2","label":"2","content":"Nws ua rau kuv tej lus ntse ib yam li hniav ntaj, nws muab nws txhais tes thaiv kuv. Nws ua rau kuv zoo ib yam li xibxub uas ntse heev thiab npaj rawv tos tua lawm xwb."},{"bible_id":"1525","chapter_code":"ISA.49","verse_code":"ISA.49.3","label":"3","content":"Nws hais rau kuv tias, \u201cCov Yixalayees, nej yog kuv cov tubtxib, nej yuav ua rau kuv tau koob meej.\u201d"},{"bible_id":"1525","chapter_code":"ISA.49","verse_code":"ISA.49.4","label":"4","content":"Kuv hais tias, \u201cKuv twb ua haujlwm hnyav heev tiamsis tsis muaj qabhau! Kuv twb siv kuv lub zog tiamsis tsis muaj dabtsi tiav.\u201d Txawm li ntawd los kuv tseem tso siab rau tus TSWV, thiab kuv tus TSWV yuav coj nqi zog los rau kuv."},{"bible_id":"1525","chapter_code":"ISA.49","verse_code":"ISA.49.5","label":"5","content":"Tus TSWV twb tsa kuv ua nws tus tubtxib thaum kuv tseem nyob hauv kuv niam plab, tus TSWV tsa kuv ua nws tus tubtxib coj nws haivneeg Yixalayees uas tawg ua sab ua sua lawm rov qab los cuag nws. Tus TSWV yuav pub kuv tau ntsejmuag, thiab Vajtswv yog kuv lub zog,"},{"bible_id":"1525","chapter_code":"ISA.49","verse_code":"ISA.49.6","label":"6","content":"tus TSWV hais rau kuv tias, \u201cKuv tus tubtxib, kuv muab tes haujlwm tseemceeb dua yav tas los lawm rau koj ua; koj yuav ua rau cov Yixalayees uas tseem seem nyob rov vammeej tshaj qub. Tsis yog li ntawd xwb, kuv tseem yuav cia koj ua lub teeb ci rau txhua haivneeg kom neeg ntiajteb thiaj yuav dim.\u201d"},{"bible_id":"1525","chapter_code":"ISA.49","verse_code":"ISA.49.7","label":"7","content":"Tus Vajtswv uas dawbhuv uas cawm cov Yixalayees dim, hais rau tus neeg uas raug luag thuam thiab tus uas raug lwm haivneeg tej nomtswv cov tubtxib ntxub hais tias, \u201cTej vajntxwv yuav pom koj thiab sawv hawm koj, cov nomtswv yuav pom koj thiab khoov ntshis hawm koj, rau qhov tus TSWV uas yog cov Yixalayees tus Vajtswv uas dawbhuv, nws yog tus ncaj ncees, nws twb xaiv koj cia lawm.\u201d"},{"bible_id":"1525","chapter_code":"ISA.49","verse_code":"ISA.49.8","label":"8","content":"Tus TSWV hais rau nws haivneeg hais tias, \u201cThaum txog lub sijhawm uas kuv cawm nej, kuv yuav hlub nej, kuv yuav tsomkwm nej, kuv yuav teb nej tej lus thov thiab nej yuav yog kuv lo lus cog tseg rau lwm haivneeg. Kuv yuav cia nej rov mus nyob hauv nej lub tebchaws uas nimno fab hnyo."},{"bible_id":"1525","chapter_code":"ISA.49","verse_code":"ISA.49.9","label":"9","content":"Kuv yuav hais rau cov neeg uas raug luag ntes hais tias, \u2018Cia li tawm mus!\u2019 thiab hais rau cov neeg uas nyob hauv qhov tsaus ntuj nti hais tias, \u2018Cia li los rau ntawm qhov pom kev!\u2019 Lawv yuav nrhiav noj saum tej roob ib yam li tej yaj;"},{"bible_id":"1525","chapter_code":"ISA.49","verse_code":"ISA.49.10","label":"10","content":"lawv yuav tsis raug kev tshaib kev nqhis. Lub hnub thiab tej cua sov tom tiaj suabpuam yuav tsis kub lawv, vim tus uas hlub lawv yuav coj lawv kev mus. Nws yuav coj lawv mus rau ntawm qhov uas muaj dej txhawv."},{"bible_id":"1525","chapter_code":"ISA.49","verse_code":"ISA.49.11","label":"11","content":"\u201cKuv yuav rhawv ib txoj niam kev saum tej roob rau kuv haivneeg taug."},{"bible_id":"1525","chapter_code":"ISA.49","verse_code":"ISA.49.12","label":"12","content":"Kuv haivneeg yuav los deb deb los, lawv yuav los sab qaumteb, sab hnubpoob thiab los hauv lub nroog Axavas uas nyob sab qabteb los.\u201d"},{"bible_id":"1525","chapter_code":"ISA.49","verse_code":"ISA.49.13","label":"13","content":"Lub ntuj, cia li hu nkauj! Lub ntiajteb, cia li qw zoo siab! Tej toj roob hauv pes, cia li tsa suab hu nkauj! Tus TSWV yuav nplig nws haivneeg siab; nws yuav hlub nws haivneeg uas raug kev txomnyem."},{"bible_id":"1525","chapter_code":"ISA.49","verse_code":"ISA.49.14","label":"14","content":"Tiamsis cov neeg uas nyob hauv lub nroog Yeluxalees hais tias, \u201cTus TSWV twb tso peb tseg lawm! Peb tus TSWV tsis nco qab peb lawm.\u201d"},{"bible_id":"1525","chapter_code":"ISA.49","verse_code":"ISA.49.15","label":"15","content":"Yog li ntawd, tus TSWV teb hais tias, \u201cPuas muaj ib leej niam twg uas tsis nco qab nws tus menyuam mos, thiab tsis hlub tus menyuam uas nws yug? Txawm yog leej niam tsis nco qab nws tus menyuam los xij, kuv yuav nco ntsoov nej thiab tsis tso nej tseg ib zaug li."},{"bible_id":"1525","chapter_code":"ISA.49","verse_code":"ISA.49.16","label":"16","content":"Yeluxalees, kuv yeej nco ntsoov koj! Kuv muab koj lub npe sau rau hauv kuv ob lub xibteg, kuv saib ntsoov koj mus li."},{"bible_id":"1525","chapter_code":"ISA.49","verse_code":"ISA.49.17","label":"17","content":"\u201cTshuav tsis ntev cov neeg uas yuav txhim kho lub nroog Yeluxalees twb yuav los thiab cov neeg uas rhuav tshem koj yuav khiav mus."},{"bible_id":"1525","chapter_code":"ISA.49","verse_code":"ISA.49.18","label":"18","content":"Cia li tsa qhovmuag ntsia ibncig saib tej xwm ntawd, koj haivneeg tabtom sib sau ua ke, lawv yuav los cuag koj. Tus TSWV hais tias, kuv yog tus uas muaj sia nyob, koj yuav zoo siab rau koj haivneeg ib yam li tus nkauj nyab zoo siab rau nws tej npauj nyiag npauj kub."},{"bible_id":"1525","chapter_code":"ISA.49","verse_code":"ISA.49.19","label":"19","content":"\u201cNej lub tebchaws raug puastsuaj nyob do cuas cia, nimno lub tebchaws yuav tsis txaus cov neeg uas tabtom los ntawd nyob. Thiab cov neeg uas muab koj ua puas tas lawm, yuav raug luag raws kom khiav mus deb heev."},{"bible_id":"1525","chapter_code":"ISA.49","verse_code":"ISA.49.20","label":"20","content":"Muaj ib hnub nej cov menyuam uas yug thaum nej raug luag ntes mus, yuav hais rau nej tias, \u2018Lub tebchaws no nqaim rau peb heev, peb xav kom tau lub tebchaws uas dav dua lub no thiaj txaus peb nyob!\u2019"},{"bible_id":"1525","chapter_code":"ISA.49","verse_code":"ISA.49.21","label":"21","content":"Ces koj yuav xav hais tias, \u2018Leejtwg yug cov menyuam no rau kuv? Kuv tej menyuam twb tuag tas thiab kuv muaj tsis taus menyuam lawm. Kuv raug luag ntes coj mus nyob rau lwm lub tebchaws uas deb heev, tiamsis leejtwg tu cov menyuam no loj hlob? Kuv twb nyob do cuas cia lawm, es tej menyuam no tseem los qhov twg los thiab?\u2019 \u201d"},{"bible_id":"1525","chapter_code":"ISA.49","verse_code":"ISA.49.22","label":"22","content":"Tus TSWV uas muaj hwjchim loj kawg nkaus hais rau nws haivneeg hais tias, \u201cKuv yuav co tes rau txhua haivneeg, thiab qhia rau cov neeg sawvdaws kom puag nej cov tub ntawm lawv xubntiag thiab ris nej cov ntxhais los tsev."},{"bible_id":"1525","chapter_code":"ISA.49","verse_code":"ISA.49.23","label":"23","content":"Tej vajntxwv yuav zoo li nej txiv, tej poj vajntxwv yuav zoo li nej niam. Lawv yuav khoov ntshis hawm nej thiab txo hwjchim qis kawg nkaus li. Ces nej thiaj yuav paub hais tias kuv yog tus TSWV; cov neeg uas tos rawv kuv pab yuav tsis nkim lawv lub zog li.\u201d"},{"bible_id":"1525","chapter_code":"ISA.49","verse_code":"ISA.49.24","label":"24","content":"Nej puas muaj peevxwm mus muab tej khoom uas cov tubrog huab tau los? nej puas muaj peevxwm mus tso cov neeg uas tus neeg limhiam ntes lawm?"},{"bible_id":"1525","chapter_code":"ISA.49","verse_code":"ISA.49.25","label":"25","content":"Tus TSWV teb hais tias, \u201cTxawm yog cov neeg uas raug cov tubrog ntes los yuav coj mus, thiab tej khoom uas cov neeg limhiam huab tau los yuav coj mus. Kuv yuav tawmtsam cov neeg uas tawmtsam nej, thiab kuv yuav cawm nej cov menyuam kom dim."},{"bible_id":"1525","chapter_code":"ISA.49","verse_code":"ISA.49.26","label":"26","content":"Kuv yuav ua kom cov neeg uas tsimtxom nej rov sib tua ua lwj ua liam ib yam li cov neeg qaug cawv. Ces thaum ntawd txhua haivneeg thiaj paub hais tias kuv yog tus TSWV tus uas yog nej tus Cawmseej thiab tus uas txhiv nej dim; kuv yog Yakhauj tus Vajtswv tus uas muaj hwjchim loj kawg nkaus.\u201d"},{"bible_id":"1525","chapter_code":"ISA.50","verse_code":"ISA.50.1","label":"1","content":"Tus TSWV hais tias, \u201cKoj xav hais tias kuv tso kuv haivneeg tseg ib yam li tus txivneej uas muab nws tus pojniam nrauj lawm no los? Daim ntawv nrauj nyob qhov twg? Koj xav hais tias kuv muab koj muag rau luag coj mus rau txim ib yam li tus txivneej uas muab nws cov menyuam muag mus ua qhev no los? Tsis yog li ntawd, koj raug muag vim koj tej kev txhaum; koj raug xa mus povtseg vim koj niam tau ua txhaum xwb."},{"bible_id":"1525","chapter_code":"ISA.50","verse_code":"ISA.50.2","label":"2","content":"\u201cVim li cas, thaum kuv los tsis muaj ib tug neeg nyob ntawd? Vim li cas, thaum kuv hu tsis muaj ib tug neeg teb li? Kuv txhais npab luv heev pab tsis tau koj los? Lossis yog kuv tsis muaj hwjchim tso koj dim? Kuv muaj peevxwm hais kom dej hiavtxwv nqhuab, thiab muab tej hav dej hloov ua suabpuam tej ntses yuav tuag tsw lwj ntxiag."},{"bible_id":"1525","chapter_code":"ISA.50","verse_code":"ISA.50.3","label":"3","content":"Kuv muab kev tsaus ntuj los thaiv lub ntuj thiab muab ntaubtsaj los qhwv lub ntuj.\u201d"},{"bible_id":"1525","chapter_code":"ISA.50","verse_code":"ISA.50.4","label":"4","content":"Tus TSWV uas yog Vajtswv pub tswvyim rau kuv, yog li ntawd, kuv thiaj txhawb tau cov neeg uas qaug zog. Txhua tagkis nws pub kuv muaj lub siab kub lug mloog tej lus uas nws qhia rau kuv."},{"bible_id":"1525","chapter_code":"ISA.50","verse_code":"ISA.50.5","label":"5","content":"Tus TSWV uas yog Vajtswv ua rau kuv txawj totaub, kuv tsis tau ntxeev siab lossis khiav tawm ntawm nws."},{"bible_id":"1525","chapter_code":"ISA.50","verse_code":"ISA.50.6","label":"6","content":"Kuv tig nraubqaum rau cov neeg uas nplawm kuv. Kuv tsis tau cheem cov neeg uas thuam kuv, kuv tig xubntiag rau lawv thaum lawv rho kuv cov hwjtxwv, thiab nto qaubncaug rau kuv lub ntsejmuag."},{"bible_id":"1525","chapter_code":"ISA.50","verse_code":"ISA.50.7","label":"7","content":"Tiamsis tej lus uas lawv thuam tsis mob kuv li, rau qhov tus TSWV uas yog Vajtswv pab kuv lawm. Kuv ua siab ntev rau lawv. Kuv paub hais tias, kuv yeej tsis raug kev txajmuag ib zaug li,"},{"bible_id":"1525","chapter_code":"ISA.50","verse_code":"ISA.50.8","label":"8","content":"rau qhov Vajtswv nyob ze kuv, thiab nws paub hais tias kuv yog neeg tsis muaj txim. Leejtwg xav ua plaub rau kuv? Wb cia li ua ke mus rau hauv tsev tu plaub! Leejtwg xav ua yeebncuab rau kuv? Nws sim txav los ze kuv saib!"},{"bible_id":"1525","chapter_code":"ISA.50","verse_code":"ISA.50.9","label":"9","content":"Tus TSWV uas yog Vajtswv yeej pab kuv; leejtwg thiaj yuav hais tau tias kuv ua txhaum? Lawv yuav ploj tas ib yam li tej ris tsho uas ntsaum kabrwg noj lawm."},{"bible_id":"1525","chapter_code":"ISA.50","verse_code":"ISA.50.10","label":"10","content":"Nej cov ntawm ko puas muaj leejtwg hwm Vajtswv thiab mloog tej lus uas nws tus tubtxib qhia? Txawm yog nws taug txojkev uas tsaus ntuj nti los nws cia siab rau tus TSWV lub npe thiab tso siab plhuav rau nws tus Vajtswv."},{"bible_id":"1525","chapter_code":"ISA.50","verse_code":"ISA.50.11","label":"11","content":"Nej txhua tus uas tuav tswvyim txov lwm tus, nej tej tswvyim ntawd yuav rov los txov nej. Tus TSWV yuav ua kom tej ntawd los raug nej ntag. Nej yuav raug kev tsimtxom thiab txomnyem kawg li."},{"bible_id":"1525","chapter_code":"ISA.51","verse_code":"ISA.51.1","label":"1","content":"Tus TSWV hais tias, \u201cNej cov uas nrhiav txojkev ncaj ncees thiab xav nrhiav tus TSWV, nej cia li mloog kuv hais. Cia li saib lub pobzeb uas nej muab txaug thiab qhov chaw uas nej khawb pobzeb."},{"bible_id":"1525","chapter_code":"ISA.51","verse_code":"ISA.51.2","label":"2","content":"Cia li saib nej yawgkoob Anplahas, thiab nej pogkoob Xalas, tus uas yug nej cov uas ua xeebntxwv; thaum kuv hu Anplahas, nws tsis muaj ib tug menyuam li, tiamsis kuv foom koob hmoov rau nws thiab pub rau nws muaj menyuam; kuv pub rau nws muaj xeebntxwv coob suav tsis txheeb li."},{"bible_id":"1525","chapter_code":"ISA.51","verse_code":"ISA.51.3","label":"3","content":"\u201cTus TSWV yuav nplig cov neeg hauv lub nroog Yeluxalees, thiab cov neeg nyob hauv lub nroog uas raug puastsuaj tas lawm siab, thiab yuav muab lub nroog Yeluxalees tej nras mojsab ua kom zoo li lub Vaj Edees. Yeluxalees tej tiaj suabpuam yuav zoo li tus TSWV lub vaj; yuav muaj kev zoo siab thiab kev kaj siab nyob hauv Yeluxalees, yuav muaj lub suab hu nkauj qhuas kuv thiab ua kuv tsaug."},{"bible_id":"1525","chapter_code":"ISA.51","verse_code":"ISA.51.4","label":"4","content":"\u201cKuv haivneeg, nej cia li mloog kuv hais, thiab nej cia li tig pobntseg mloog kuv tej lus; kuv txoj kevcai thiab txojkev ncaj ncees yuav ua lub teeb ci rau txhua haivneeg pom kev."},{"bible_id":"1525","chapter_code":"ISA.51","verse_code":"ISA.51.5","label":"5","content":"Kuv yuav los cawm lawv sai sai ntag; kuv txojkev cawm dim twb los lawm, thiab kuv txhais npab yuav kav txhua haivneeg. Cov tebchaws uas nyob deb tos nrhw kuv, thiab cia siab ntsoov rau kuv txhais npab uas yuav cawm lawv dim."},{"bible_id":"1525","chapter_code":"ISA.51","verse_code":"ISA.51.6","label":"6","content":"Nej cia li tsa qhovmuag saib saum nruab ntug, thiab saib rau hauv ntiajteb, vim lub ntuj yuav yaj ntshis ib yam li tej pa taws; lub ntiajteb yuav ntuag tas ib yam li tej qub ris tsho, thiab tej neeg uas nyob hauv ntiajteb yuav tuag tas ib yam li tej yoov. Tiamsis kuv txojkev cawm dim yuav nyob mus ibtxhis, thiab kuv txojkev ncaj ncees yuav nyob mus tsis paub kawg li."},{"bible_id":"1525","chapter_code":"ISA.51","verse_code":"ISA.51.7","label":"7","content":"\u201cNej cov uas paub txojkev ncaj ncees, nej cia li mloog kuv hais; cov neeg uas khaws kuv txoj kevcai rau nruab siab, nej tsis txhob ntshai thaum neeg thuam thiab saib tsis taus nej;"},{"bible_id":"1525","chapter_code":"ISA.51","verse_code":"ISA.51.8","label":"8","content":"vim ntsaum kabrwg yuav noj lawv ib yam li noj tej qub ris tsho, thiab kas yuav noj lawv ib yam li noj tej tawv yaj; tiamsis kuv txojkev ncaj ncees yuav nyob mus ibtxhis, thiab kuv txojkev cawm dim yuav muaj rau txhua tiam neeg.\u201d"},{"bible_id":"1525","chapter_code":"ISA.51","verse_code":"ISA.51.9","label":"9","content":"Tus TSWV, sawv los pab peb lauj! Siv koj lub hwjchim cawm peb ib yam li koj tau ua los lawm. Tsis yog koj twb muab Lahaj  txiav ua tej thooj, thiab muab tus zaj hauv hiavtxwv tsuav tu tas lawm los?"},{"bible_id":"1525","chapter_code":"ISA.51","verse_code":"ISA.51.10","label":"10","content":"Twb yog koj ua rau dej hiavtxwv nqhuab, thiab ua kev qhuav qhawv hauv dej mus rau sab tim ub, kom cov neeg uas koj twb cawm dim lawm mus dhau dej rau sab tid."},{"bible_id":"1525","chapter_code":"ISA.51","verse_code":"ISA.51.11","label":"11","content":"Cov neeg uas koj twb cawm dim lawm, yuav rov qab los thiab hu nkauj zoo siab hauv lub nroog Yeluxalees, lawv yuav muaj kev zoo siab thiab kaj siab lug mus ibtxhis; kev txomnyem quaj ntsuag thiab kev tu siab yuav tsis raug lawv lawm."},{"bible_id":"1525","chapter_code":"ISA.51","verse_code":"ISA.51.12","label":"12","content":"Tus TSWV hais tias, \u201cKuv yog tus txhawb nej lub zog, vim li cas nej yuav ntshai cov neeg uas txawj tuag uas twb tsis muaj sia nyob ntev npaum li tej nyom?"},{"bible_id":"1525","chapter_code":"ISA.51","verse_code":"ISA.51.13","label":"13","content":"Nej tsis nco qab tus TSWV uas tsim nej, tus uas nthuav lub ntuj thiab pua lub ntiajteb lawm los? Vim li cas nej ua neej nyob ntshai rwg cov neeg uas tsimtxom nej thiab xav kom nej puastsuaj? Lawv tej kev nruj tsiv yeej ua tsis tau li cas rau nej."},{"bible_id":"1525","chapter_code":"ISA.51","verse_code":"ISA.51.14","label":"14","content":"Tshuav tsis ntev, kuv yuav tso cov neeg raug txim dim los; lawv yuav tsis tuag thiab tsis tau mus rau hauv lub qhov ntxa, thiab lawv yuav tsis tu ncua zaub mov noj li lawm."},{"bible_id":"1525","chapter_code":"ISA.51","verse_code":"ISA.51.15","label":"15","content":"\u201cKuv uas yog tus TSWV tus uas yog nej tus Vajtswv, kuv yog tus do hiavtxwv kom ntas nphau tej niag nthwv thiab nrov nroo ntws. Kuv lub npe hu ua tus TSWV tus uas muaj hwjchim loj kawg nkaus!"},{"bible_id":"1525","chapter_code":"ISA.51","verse_code":"ISA.51.16","label":"16","content":"Kuv muab kuv tej lus qhia cob rau nej thiab kuv txhais tes tiv thaiv nej, kuv nthuav lub ntuj  thiab pua lub ntiajteb, kuv hais rau cov neeg hauv lub nroog Yeluxalees hais tias, \u2018Nej yog kuv haivneeg.\u2019 \u201d"},{"bible_id":"1525","chapter_code":"ISA.51","verse_code":"ISA.51.17","label":"17","content":"Yeluxalees, sawv los mas! Koj cia li sawv tsees los! Koj twb haus tus TSWV lub khob uas yog txojkev txiav txim lawm, lub khob ntawd yog nws txojkev chim uas ua rau koj ntog pujpoog."},{"bible_id":"1525","chapter_code":"ISA.51","verse_code":"ISA.51.18","label":"18","content":"Cov menyuam uas koj yug tsis muaj ib tug coj koj kev, cov menyuam uas koj tu hlob tsis muaj ib tug los tuav koj tes."},{"bible_id":"1525","chapter_code":"ISA.51","verse_code":"ISA.51.19","label":"19","content":"Yuav muaj ob yam kev puastsuaj los raug nej; nej lub tebchaws yuav muaj kev tsov kev rog kom piamsij tas, nej haivneeg yuav tuag tas rau kev tshaib kev nqhis thiab hniav ntaj hniav riam. Yuav tsis muaj leejtwg tuaj nplig nej siab."},{"bible_id":"1525","chapter_code":"ISA.51","verse_code":"ISA.51.20","label":"20","content":"Nej cov menyuam yuav tsaug muag; lawv pw pawglug ntawm tej kev, lawv zoo ib yam li tus muaslwj uas mag tus neeg tua nqaij lub vas. Lawv raug nej tus Vajtswv tej lus chim thiab nws tej lus cem."},{"bible_id":"1525","chapter_code":"ISA.51","verse_code":"ISA.51.21","label":"21","content":"Nej cov uas raug kev txomnyem hauv lub nroog Yeluxalees, nej ntog pujpoog li qaug cawv, tiamsis tsis yog haus cawv;"},{"bible_id":"1525","chapter_code":"ISA.51","verse_code":"ISA.51.22","label":"22","content":"tus TSWV uas yog nej tus Vajtswv, tus uas tuaj nws haivneeg tog hais tias, \u201cNej saib, kuv muab lub khob uas yog kuv txojkev chim tshem tawm ntawm nej mus lawm; lub tais uas yog kuv txojkev chim nej tsis tau haus ntxiv lawm."},{"bible_id":"1525","chapter_code":"ISA.51","verse_code":"ISA.51.23","label":"23","content":"Kuv yuav muab lub khob ntawd rau tus neeg uas tsimtxom nej uas hais rau nej tias, \u2018Nej cia li pw hauv av ua kev rau peb tsuj; thiab muab nej lub nraubqaum ua kev rau peb taug.\u2019 \u201d"},{"bible_id":"1525","chapter_code":"ISA.52","verse_code":"ISA.52.1","label":"1","content":"Yeluxalees, sawv los mas, cia li sawv; cuab koj lub zog khov kho! Vajtswv lub nroog uas Dawbhuv, cia li hnav tej ris tsho uas zoo tshaj plaws! Cov neeg uas tsis ua kevcai txiav thiab cov neeg tsis huv yuav tsis tuaj rau hauv koj ntxiv lawm."},{"bible_id":"1525","chapter_code":"ISA.52","verse_code":"ISA.52.2","label":"2","content":"Yeluxalees, nchos koj tej hmoov av! Sawv mus zaum saum lub zwmtxwv. Xi-oos tus ntxhais, daws txoj saw hlau uas khi koj cajdab kom plam!"},{"bible_id":"1525","chapter_code":"ISA.52","verse_code":"ISA.52.3","label":"3","content":"Tus TSWV uas kav ib puas tsav yam hais rau nws haivneeg hais tias, \u201cThaum nej mus ua luag qhev, luag twb tsis muab nyiaj yuav nej; ib yam li ntawd, tsis tas yuav muab nyiaj txhiv nej rov qab los li thiab.\u201d"},{"bible_id":"1525","chapter_code":"ISA.52","verse_code":"ISA.52.4","label":"4","content":"Vim tus TSWV uas yog Vajtswv hais tias: Thawj zaug uas kuv haivneeg mus nyob nram tebchaws Iziv, tsis muaj leejtwg yuam kom lawv mus; tiamsis tom qab ntawd cov Axilias tau tuaj yuam lawv mus thiab tsis them ib yam dabtsi li."},{"bible_id":"1525","chapter_code":"ISA.52","verse_code":"ISA.52.5","label":"5","content":"Tus TSWV hais tias, \u201cNimno tej xwm uas zoo li no twb muaj nyob hauv lub nroog Npanpiloos lawm thiab. Lawv ntes nej mus ua qhev, lawv twb tsis them nqi yuav nej. Cov neeg uas kav nej, lawv muab hlob, khavtheeb thiab saib tsis taus kuv li."},{"bible_id":"1525","chapter_code":"ISA.52","verse_code":"ISA.52.6","label":"6","content":"Muaj ib hnub twg nej yuav lees paub hais tias, kuv yog Vajtswv, thiab thaum ntawd nej yuav paub hais tias, kuv twb hais tej lus no rau nej lawm.\u201d"},{"bible_id":"1525","chapter_code":"ISA.52","verse_code":"ISA.52.7","label":"7","content":"Thaum nej pom tus neeg hla toj roob hauv pes xa xov zoo tuaj, mas nej zoo siab kawg li, nws tuaj qhia txojkev thajyeeb uas yog txojmoo zoo! Nws tshaj tawm txojkev cawm dim, nws hais rau cov neeg hauv lub nroog Yeluxalees hais tias, \u201cNej tus Vajtswv yog vajntxwv!\u201d"},{"bible_id":"1525","chapter_code":"ISA.52","verse_code":"ISA.52.8","label":"8","content":"Cov neeg uas zov lub nroog qw zom zaws zoo siab heev. Vim lawv qhovmuag pom ntsoov tus TSWV rov los rau hauv lub nroog Yeluxalees lawm."},{"bible_id":"1525","chapter_code":"ISA.52","verse_code":"ISA.52.9","label":"9","content":"Lub nroog Yeluxalees uas tawg tas lawm, cia li hu nkauj zoo siab luag ntxhi! Tus TSWV yuav cawm nws lub nroog Yeluxalees thiab nplig nws haivneeg siab."},{"bible_id":"1525","chapter_code":"ISA.52","verse_code":"ISA.52.10","label":"10","content":"Ib tsoom neeg thoob ntiajteb yuav pom tus Tswv siv nws lub hwjchim uas loj kawg nkaus cawm nws haivneeg."},{"bible_id":"1525","chapter_code":"ISA.52","verse_code":"ISA.52.11","label":"11","content":"Cia li tawm hauv lub nroog Npanpiloos no mus kom tas! Tsis txhob kov tej uas tsis huv  hlo li; nej cov uas nqa tus TSWV tej cuabyeej siv hauv lub Tuamtsev, cia li tawm hauv lub nroog mus thiab ua kevcai ntxuav kom nej huv."},{"bible_id":"1525","chapter_code":"ISA.52","verse_code":"ISA.52.12","label":"12","content":"Zaum no tsis tas nej yuav maj tawm, rau qhov tsis yog nej nyiag kev khiav, tus TSWV uas yog nej tus Vajtswv yuav coj nej txoj haukev, thiab cov Yixalayees tus Vajtswv yuav thaiv tom nej qab."},{"bible_id":"1525","chapter_code":"ISA.52","verse_code":"ISA.52.13","label":"13","content":"Tus TSWV hais tias, \u201cKuv tus tubtxib yuav ua nws tes haujlwm kom tiav; nws yuav tau ntsejmuag thiab sawvdaws yuav txhawb nqa nws, yuav tsa nws ua tus loj tshaj plaws."},{"bible_id":"1525","chapter_code":"ISA.52","verse_code":"ISA.52.14","label":"14","content":"Thaum lawv pom dheev nws, muaj coob leej ntshai thiab yoob tas; nws lub ntsejmuag thiab nws lub cev txawv, zoo tsis thooj li neeg lub."},{"bible_id":"1525","chapter_code":"ISA.52","verse_code":"ISA.52.15","label":"15","content":"Nimno nws yuav ua rau ntau haivneeg xav tsis thoob, thiab tej vajntxwv yuav yoob tas hais tsis taus ib lo lus li. Tej uas lawv tsis tau paub thiab tsis tau pom dua, lawv yuav pom thiab totaub.\u201d"},{"bible_id":"1525","chapter_code":"ISA.53","verse_code":"ISA.53.1","label":"1","content":"Cov neeg sawvdaws teb hais tias, \u201cLeejtwg yuav ntseeg tej uas peb tau hais? Leejtwg yuav pom hais tias tej no yog tus TSWV txhais tes ua?"},{"bible_id":"1525","chapter_code":"ISA.53","verse_code":"ISA.53.2","label":"2","content":"Twb yog tus TSWV pom zoo kom nws tus tubtxib loj hlob ib yam li tsob ntoo uas nrhau cag tuaj ntawm thaj av qhuav. Nws lub cev ntaj ntsug tsis zoo nraug, peb thiaj tsis nyiam nws; nws tsis muaj ib qho zoo txaus nyiam, peb thiaj tsis ntshaw nws."},{"bible_id":"1525","chapter_code":"ISA.53","verse_code":"ISA.53.3","label":"3","content":"Peb saib tsis taus nws thiab muab nws tso povtseg, nws raug kev txomnyem thiab nyiaj rawv txojkev mob; tsis muaj leejtwg yuav tig saib nws. Peb tsis quavntsej nws ib yam li nws tsis tsimtxiaj dabtsi."},{"bible_id":"1525","chapter_code":"ISA.53","verse_code":"ISA.53.4","label":"4","content":"\u201cTiamsis nws ris peb tej kev txomnyem thiab ris peb tej kev mob kev nkeeg, txawm yog nws pab peb npaum li ntawd los peb tseem hais tias qhov uas nws raug kev txomnyem twb yog Vajtswv rau txim rau nws."},{"bible_id":"1525","chapter_code":"ISA.53","verse_code":"ISA.53.5","label":"5","content":"Twb yog vim peb tej kev txhaum nws thiaj raug ntaus nqaij ntuag ntshav nrog, twb yog vim tej kev phem uas peb ua, nws thiaj raug nplawm. Qhov uas nws raug txim txomnyem ntsuav, yog pab kom peb tau nyob kaj siab lug, nws raug nplawm twb yog kho kom peb tej kev mob kev nkeeg zoo."},{"bible_id":"1525","chapter_code":"ISA.53","verse_code":"ISA.53.6","label":"6","content":"Peb txhua tus zoo li tej yaj uas yuam kev lawm; peb sawvdaws nyias mus nyias ib txojkev raws li nyias lub siab nyiam, tiamsis tus TSWV muab peb lub txim uas tsimnyog peb raug tso rau nws ris."},{"bible_id":"1525","chapter_code":"ISA.53","verse_code":"ISA.53.7","label":"7","content":"\u201cNws raug tsimtxom thiab nws ntxhov siab kawg, tiamsis nws muaj lub siab mos siab muag, nws tsis hais ib los li. Nws zoo ib yam li tus yaj uas luag cab mus tua, thiab zoo ib yam li tus yaj uas luag tabtom muab txiav plaub los nws twb tsis quaj ib suab li."},{"bible_id":"1525","chapter_code":"ISA.53","verse_code":"ISA.53.8","label":"8","content":"Nws raug ntes, raug tsimtxom thiab raug coj mus tua povtseg los tsis muaj leejtwg quavntsej nws li. Twb yog vim peb sawvdaws lub txim, nws thiaj raug tua tuag."},{"bible_id":"1525","chapter_code":"ISA.53","verse_code":"ISA.53.9","label":"9","content":"Txawm yog nws yeej tsis tau ua ib qho txhaum thiab nws lub qhovncauj yeej tsis tau hais ib lo lus dag li los lawv cia li muab nws coj mus faus nrog cov neeg txhaum thiab faus rau hauv tus txivneej uas npluanuj lub qhov ntxa.\u201d"},{"bible_id":"1525","chapter_code":"ISA.53","verse_code":"ISA.53.10","label":"10","content":"Tus TSWV hais tias, \u201cKuv yeej pom zoo cia nws raug kev txomnyem. Nws tuag thiaj theej tau neeg lub txhoj thiab zam tau neeg lub txim. Yog li ntawd nws yuav pom nws tej xeebntxwv; nws yuav muaj sia nyob ntev, thiab nws yuav ua kom kuv tes haujlwm tiav."},{"bible_id":"1525","chapter_code":"ISA.53","verse_code":"ISA.53.11","label":"11","content":"Tom qab uas nws raug kev txomnyem dhau lawm, nws yuav rov muaj kev zoo siab dua ntxiv; nws yuav paub hais tias txojkev txomnyem uas nws raug tsis nkim nws lub zog. Kuv tus tubtxib ncaj ncees uas kuv txaus siab, yuav ris coob leej ntau tus lub txim, vim tej uas nws ua ntawd, kuv thiaj zam lawv lub txim."},{"bible_id":"1525","chapter_code":"ISA.53","verse_code":"ISA.53.12","label":"12","content":"Yog li ntawd, kuv yuav pub koob meej rau nws; nws yuav tau nrog cov neeg uas ua tus loj thiab muaj hwjchim nyob; nws txaus siab tso nws txojsia tseg, nws los nrog cov neeg txhaum nyob; nws ris sawvdaws lub txim thiab thov tus Tswv zam lawv lub txim.\u201d"},{"bible_id":"1525","chapter_code":"ISA.54","verse_code":"ISA.54.1","label":"1","content":"Yeluxalees, koj zoo li tus pojniam uas muaj tsis taus menyuam, tiamsis nimno koj yuav tau hu nkauj zoo siab. Nimno koj yuav muaj menyuam coob tshaj tus pojniam uas nws tus txiv nrog nraim nws nyob."},{"bible_id":"1525","chapter_code":"ISA.54","verse_code":"ISA.54.2","label":"2","content":"Cia li ua koj lub tsevntaub kom dav ntxiv, txuas tej hlua tsevntaub kom ntev, thiab txhos tej tswg kom khov!"},{"bible_id":"1525","chapter_code":"ISA.54","verse_code":"ISA.54.3","label":"3","content":"Koj yuav txav koj ciam dej ciam av kom dav mus ntxiv; koj tej pejxeem yuav rov los nyob hauv lawv tej qub teb qub chaw uas nimno lwm haivneeg kav lawm. Tej nroog uas nimno ua suabpuam tas lawm, yuav rov muaj neeg nyob puv nkaus."},{"bible_id":"1525","chapter_code":"ISA.54","verse_code":"ISA.54.4","label":"4","content":"Koj tsis txhob ntshai, koj yuav tsis raug kev txajmuag lawm, koj yuav tsis swb leejtwg li. Koj yuav tsis nco txog tej kev plees kev yi uas koj ua thaum koj tseem hluas, thiab tsis nco txog tej kev nyuaj siab uas thaum koj ua pojntsuam lawm."},{"bible_id":"1525","chapter_code":"ISA.54","verse_code":"ISA.54.5","label":"5","content":"Tus uas Tsim koj yuav zoo li koj tus txiv, nws lub npe hu ua tus TSWV tus uas muaj hwjchim loj kawg nkaus. Cov Yixalayees tus Vajtswv dawbhuv uas pab kom koj dim, yog tus kav tagnrho lub ntiajteb no huv tibsi."},{"bible_id":"1525","chapter_code":"ISA.54","verse_code":"ISA.54.6","label":"6","content":"Yixalayees, koj zoo li tus pojniam hluas uas tus txiv muab tso tseg ua rau koj nyuaj siab kawg li. Tiamsis tus TSWV hu koj rov qab los cuag nws thiab hais rau koj hais tias,"},{"bible_id":"1525","chapter_code":"ISA.54","verse_code":"ISA.54.7","label":"7","content":"\u201cKuv tso koj tseg ib nyuag ntu xwb, vim kuv hlub koj heev, kuv yuav coj koj rov los."},{"bible_id":"1525","chapter_code":"ISA.54","verse_code":"ISA.54.8","label":"8","content":"Vim kuv chim heev, kuv thiaj fee plhu rau koj ib ntus, tiamsis kuv yuav rov hlub koj mus ibtxhis.\u201d Tus TSWV uas pab koj dim, yog tus hais tej lus no."},{"bible_id":"1525","chapter_code":"ISA.54","verse_code":"ISA.54.9","label":"9","content":"\u201cThaum Nau-es tiam kuv tau coglus cia yuav tsis pub dej nyab lub ntiajteb ib zaug ntxiv lawm. nimno kuv coglus yuav tsis chim rau koj ib zaug ntxiv li lawm thiab; kuv yuav tsis cem lossis rau txim rau koj li."},{"bible_id":"1525","chapter_code":"ISA.54","verse_code":"ISA.54.10","label":"10","content":"Tej zaum cov hauv roob thiab pov roob yuav tawg mus, tiamsis kuv txojkev uas hlub koj yuav tsis paub kawg li. Kuv coglus tseg hais tias yuav muaj kev thajyeeb, mas kuv yuav ua raws li kuv tej lus ntawd mus ibtxhis.\u201d Tus TSWV uas hlub koj yog tus uas hais tej lus no."},{"bible_id":"1525","chapter_code":"ISA.54","verse_code":"ISA.54.11","label":"11","content":"Tus TSWV hais tias, \u201cYeluxalees, koj yog lub nroog uas raug kev txomnyem lwj siab, tsis muaj leejtwg pab thiab tsis muaj leejtwg nplig koj siab li; kuv yuav muab tej pobzeb muaj nqis los pua koj."},{"bible_id":"1525","chapter_code":"ISA.54","verse_code":"ISA.54.12","label":"12","content":"Kuv yuav muab tej hlaws lunpis puab ua koj tej chaw tsomfaj, muab tej pobzeb uas ci li nplaim taws los ua koj tej roojvag, thiab muab tej hlaws muaj nqis ua tus ntsa yeej thaiv ibncig koj."},{"bible_id":"1525","chapter_code":"ISA.54","verse_code":"ISA.54.13","label":"13","content":"\u201cKuv yuav qhia koj haivneeg thiab yuav pub kev vammeej thiab kev thajyeeb rau lawv."},{"bible_id":"1525","chapter_code":"ISA.54","verse_code":"ISA.54.14","label":"14","content":"Txojkev ncaj ncees yuav ua rau koj nyob ruaj khov kho; koj yuav tsis raug luag tsimtxom thiab yuav tsis muaj kev txhawj kev ntshai."},{"bible_id":"1525","chapter_code":"ISA.54","verse_code":"ISA.54.15","label":"15","content":"Yog leejtwg tawmtsam koj los tsis yog kuv tso ncauj, yog leejtwg ntaus koj, tus ntawd yuav swb koj."},{"bible_id":"1525","chapter_code":"ISA.54","verse_code":"ISA.54.16","label":"16","content":"\u201cKuv yog tus tsim tus kws hlau, nws thiaj teeb lwjhlaus ntaus cuabyeej ua rog. Twb yog kuv tsim tus tubrog, nws thiaj coj tej cuabyeej ntawd mus ua rog."},{"bible_id":"1525","chapter_code":"ISA.54","verse_code":"ISA.54.17","label":"17","content":"Tsis muaj ib yam cuabyeej twg uas yuav tawmtsam tau koj li, koj yuav muaj lus teb cov neeg uas nkaug koj. Kuv yuav tiv thaiv kuv cov tubtxib thiab pab kom lawv yeej.\u201d Tus TSWV yog tus uas hais tej lus no."},{"bible_id":"1525","chapter_code":"ISA.55","verse_code":"ISA.55.1","label":"1","content":"Tus TSWV hais tias, \u201cLeejtwg nqhis dej, cia li los haus, muaj dej nyob ntawm no! Leejtwg tsis muaj nyiaj, cia li los yuav dawb thiab noj! Cia li los yuav cawv txiv hmab thiab mis nyuj, tsis tas them nyiaj li."},{"bible_id":"1525","chapter_code":"ISA.55","verse_code":"ISA.55.2","label":"2","content":"Vim li cas nej siv nej tej nyiaj mus yuav tej uas tsis yog mov? Vim li cas nej siv nej tej nqi zog mus yuav tej uas tsis txaus nej siab? Cia li mloog kuv hais, nej thiaj tau noj tej zaub mov uas zoo, nej lub siab thiaj tsau npo rau tej zaub mov uas zoo tshaj plaws."},{"bible_id":"1525","chapter_code":"ISA.55","verse_code":"ISA.55.3","label":"3","content":"\u201cKuv haivneeg, nimno nej cia li mloog thiab los cuag kuv nej thiaj yuav muaj sia nyob! Kuv coglus ruaj khov rau nej mus ibtxhis, thiab kuv yuav muab tej koob hmoov uas kuv twb coglus rau Daviv lawm pub rau nej."},{"bible_id":"1525","chapter_code":"ISA.55","verse_code":"ISA.55.4","label":"4","content":"Kuv tsa Daviv ua ib tug thawjcoj thiab kav txhua haivneeg, thiab kuv yuav qhia kuv lub hwjchim ntawm nws mus rau lawv."},{"bible_id":"1525","chapter_code":"ISA.55","verse_code":"ISA.55.5","label":"5","content":"Nimno nej yuav nqua hu ib tsoom tebchaws tuaj, lawv yeej ibtxwm tsis tau paub nej li, tiamsis nimno lawv yuav los poog nej. Kuv yog tus TSWV nej tus Vajtswv uas yog cov Yixalayees tus Vajtswv uas dawbhuv, kuv yuav ua kom tej no tshwm tuaj; kuv yuav ua kom nej tau koob meej thiab hwjchim.\u201d"},{"bible_id":"1525","chapter_code":"ISA.55","verse_code":"ISA.55.6","label":"6","content":"Cia li nrhiav tus TSWV thaum uas tseem yuav ntsib tau nws, cia li thov nws pab thaum nws tseem nyob ze nej."},{"bible_id":"1525","chapter_code":"ISA.55","verse_code":"ISA.55.7","label":"7","content":"Cia cov neeg siab phem tso lawv txojkev phem tseg, thiab cia cov neeg tsis ncaj tso lawv txojkev xav phem tseg. Cia lawv tig los cuag tus TSWV, Vajtswv thiaj yuav hlub lawv; los cuag peb tus Vajtswv, nws thiaj yuav zam lawv lub txim."},{"bible_id":"1525","chapter_code":"ISA.55","verse_code":"ISA.55.8","label":"8","content":"Tus TSWV hais tias, \u201cTej uas kuv xav zoo tsis thooj li tej uas nej xav, thiab tej uas kuv ua zoo tsis thooj li tej uas nej ua."},{"bible_id":"1525","chapter_code":"ISA.55","verse_code":"ISA.55.9","label":"9","content":"Lub ntuj nyob siab lub ntiajteb no li cas, tej uas kuv ua thiab kuv xav nyob siab tshaj tej uas nej ua thiab nej xav npaum li ntawd."},{"bible_id":"1525","chapter_code":"ISA.55","verse_code":"ISA.55.10","label":"10","content":"\u201cDaus thiab nag los saum nruab ntug los tsis rov qab rau saud lawm, yog los ywg lub ntiajteb kom qoobloo loj hlob tawg paj txi txiv, thiaj muaj noob tseb thiab kom muaj mov rau neeg tau noj."},{"bible_id":"1525","chapter_code":"ISA.55","verse_code":"ISA.55.11","label":"11","content":"Tej lus uas kuv hais tawm lawm zoo ib yam li ntawd ntag; tej lus ntawd yuav tsis rov qab los cuag kuv dawb do ib zaug li, tiamsis yuav tawg paj txi txiv raws li kuv xav tseg lawm, kuv tej lus yuav ua txhua yam uas kuv tso nws mus ua."},{"bible_id":"1525","chapter_code":"ISA.55","verse_code":"ISA.55.12","label":"12","content":"\u201cNej yuav tawm hauv lub nroog Npanpiloos mus zoo siab hlo, luag yuav coj nej tawm kaj siab lug hauv lub nroog ntawd mus. Tej roob thiab tej pov roob yuav tsa suab hu nkauj, thiab tej xyoob tej ntoo yuav qw zoo siab."},{"bible_id":"1525","chapter_code":"ISA.55","verse_code":"ISA.55.13","label":"13","content":"Ntoo ciab yuav loj hlob tuaj hloov ntoo pos chaw, thiab ntoo tsw qab yuav tuaj hauv hav pos. Tej no yuav ua rau sawvdaws nco ntsoov thiab ua lub cim nco txog kuv uas yog tus TSWV, tus uas tau ua tej no mus ibtxhis li.\u201d"},{"bible_id":"1525","chapter_code":"ISA.56","verse_code":"ISA.56.1","label":"1","content":"Vajtswv hais rau nws haivneeg hais tias, \u201cCia li coj ncaj thiab ua qhov tseeb, tshuav tsis ntev lawm kuv yuav los cawm nej."},{"bible_id":"1525","chapter_code":"ISA.56","verse_code":"ISA.56.2","label":"2","content":"Kuv yuav foom koob hmoov rau cov uas coj thiab hwm hnub Xanpataus. Kuv yuav foom koob hmoov rau txhua tus uas tsis ua kev phem kev qias.\u201d"},{"bible_id":"1525","chapter_code":"ISA.56","verse_code":"ISA.56.3","label":"3","content":"Tus neeg txawv tebchaws uas koom tus TSWV haivneeg tsis txhob hais tias, \u201cTus TSWV yuav tsis kam kuv nrog nws haivneeg pehawm Vajtswv.\u201d Tus neeg sam tsis txhob yws hais tias, \u201cKuv tsuas zoo li tus ntoo qhuav lawm xwb.\u201d"},{"bible_id":"1525","chapter_code":"ISA.56","verse_code":"ISA.56.4","label":"4","content":"Tus TSWV hais rau tus neeg sam hais tias, \u201cYog koj hwm kuv hnub Xanpataus, ua haum kuv siab, thiab coj ncaj raws li kuv txoj kevcai,"},{"bible_id":"1525","chapter_code":"ISA.56","verse_code":"ISA.56.5","label":"5","content":"mas kuv yuav pub koj muaj npe nyob rau hauv kuv lub Tuamtsev thiab ntawm kuv haivneeg. Qhov uas koj lub npe yuav tsis raug rho tawm mus ibtxhis, yuav zoo dua koj muaj tub thiab muaj ntxhais coob.\u201d"},{"bible_id":"1525","chapter_code":"ISA.56","verse_code":"ISA.56.6","label":"6","content":"Thiab tus TSWV hais rau cov neeg txawv tebchaws uas los zwm ua nws haivneeg hais tias uas hlub nws thiab tu nws, hwm nws hnub Xanpataus, thiab coj raws li nws txojlus cog tseg hais tias,"},{"bible_id":"1525","chapter_code":"ISA.56","verse_code":"ISA.56.7","label":"7","content":"\u201cKuv yuav coj lawv mus nyob hauv Xi-oos uas yog kuv lub roob dawbhuv,  kom lawv muaj kev zoo siab nyob hauv kuv lub tsev uas yog qhov chaw pehawm kuv, kuv yuav txais lawv tej khoom uas muab fij rau saum lub thaj. Kuv lub Tuamtsev yuav hu ua txhua haivneeg qhov chaw thov Vajtswv.\u201d"},{"bible_id":"1525","chapter_code":"ISA.56","verse_code":"ISA.56.8","label":"8","content":"Tus TSWV uas kav ib puas tsav yam tau coj nws haivneeg Yixalayees uas raug luag ntes mus lawm rov qab los thiab coglus hais tias nws tseem yuav coj lwm haivneeg los koom nrog lawv thiab."},{"bible_id":"1525","chapter_code":"ISA.56","verse_code":"ISA.56.9","label":"9","content":"Tus TSWV hais rau cov neeg txawv tebchaws kom lawv los ib yam li tej tsiaj qus los noj nws haivneeg."},{"bible_id":"1525","chapter_code":"ISA.56","verse_code":"ISA.56.10","label":"10","content":"Nws hais tias, \u201cTagnrho cov thawjcoj uas tsimnyog ceebtoom rau kuv haivneeg qhovmuag dig lawm! Lawv tsis paub ib yam dabtsi li. Lawv zoo li cov dev zov qhovrooj uas tsis txawj tom, lawv tsuas pw ntxeev luj luam thiab ua npau suav nkaus xwb. Yog li cas lawv yuav nyiam tsaug zog ua luaj!"},{"bible_id":"1525","chapter_code":"ISA.56","verse_code":"ISA.56.11","label":"11","content":"Cov dev ntawd noj ntau npaum li cas los tsis paub tsau li. Cov tub yug yaj no tsis totaub ib yam dabtsi; lawv nyias taus nyias tig xubntiag mus rau nyias txojkev, thiab lawv nyias tsuas xav kom nyias tau ntau xwb, tsis pub rau leejtwg li."},{"bible_id":"1525","chapter_code":"ISA.56","verse_code":"ISA.56.12","label":"12","content":"Cov neeg quav cawv hais tias, \u2018Cia li muab cawv los thiab haus kom ntau npaum li peb haus taus! Tagkis peb tseem yuav haus ntau tshaj hnub no thiab.\u2019 \u201d"},{"bible_id":"1525","chapter_code":"ISA.57","verse_code":"ISA.57.1","label":"1","content":"Thaum cov neeg zoo tuag, tsis muaj leejtwg quavntsej lossis mob siab lawv li. Tiamsis thaum lawv tuag, lawv dim kev nyuaj siab lawm."},{"bible_id":"1525","chapter_code":"ISA.57","verse_code":"ISA.57.2","label":"2","content":"Cov neeg uas ua lub neej ncaj ncees tau mus so ntawm qhov chaw tau zoo thiab kaj siab lug lawm."},{"bible_id":"1525","chapter_code":"ISA.57","verse_code":"ISA.57.3","label":"3","content":"Cov neeg txawj ua khawvkoob tej menyuam, cov neeg ua nkauj ua nraug thiab ua niamntiav uas yog neeg txhaum, nej cia li los ntawm no kuv yuav txiav txim rau nej!"},{"bible_id":"1525","chapter_code":"ISA.57","verse_code":"ISA.57.4","label":"4","content":"Nej luag leejtwg plig? Nej rua ncauj thiab hlev nplaig rau leejtwg? Nej tsis yog roj ntsha ntawm cov neeg ntxeev siab thiab cajces ntawm cov neeg dag los?"},{"bible_id":"1525","chapter_code":"ISA.57","verse_code":"ISA.57.5","label":"5","content":"Nej mus pe mlom thiab pheej sib dee hauv tej qab ntoo qhib thiab ntawm txhua tsob ntoo uas muaj nplooj ntxoov nyos. Nej muab nej cov menyuam mus tua fij rau hauv tej qhov tsua uas nyob ze ntawm tej pasdej txhawv."},{"bible_id":"1525","chapter_code":"ISA.57","verse_code":"ISA.57.6","label":"6","content":"Nej muab tej pobzeb uas du ntaug lees hauv tej qhov tsua ntawd los ua mlom rau nej pe. Nej hliv cawv thiab coj qoobloo mus fij rau tej pobzeb ntawd. Nej xav hais tias kuv txaus siab rau tej ntawd no los?"},{"bible_id":"1525","chapter_code":"ISA.57","verse_code":"ISA.57.7","label":"7","content":"Nej nce mus fij khoom rau saum tej roob siab thiab mus sib dee."},{"bible_id":"1525","chapter_code":"ISA.57","verse_code":"ISA.57.8","label":"8","content":"Nej muab nej tej mlom los teeb rau ntawm nej tej taw rooj. Nej tso kuv tseg; nej yaws pam thiab nce mus nrog cov uas nej hlub pw saum nej lub txaj uas dav heev, nej them nyiaj rau lawv nrog nej pw. Thiab nej yeej ua kom txaus nkaus nej siab."},{"bible_id":"1525","chapter_code":"ISA.57","verse_code":"ISA.57.9","label":"9","content":"Nej muab tshuaj tsw qab pleev kom nej tsw qab ntxiag mus pe tus vajtswv Maulej. Nej txib nej tej nomtswv mus deb heev, txawm yog hauv tubtuag teb los lawv mus txog huv tibsi."},{"bible_id":"1525","chapter_code":"ISA.57","verse_code":"ISA.57.10","label":"10","content":"Nej qaug zog zis vim nej taug kev deb heev, tiamsis nej hais tsis taus hais tias, \u201cTas kev cia siab lawm\u201d; vim nej xav hais tias cov vajtswv ntawd yuav txhawb nej lub zog. Yog li ntawd, nej thiaj tsis nkees hlo li."},{"bible_id":"1525","chapter_code":"ISA.57","verse_code":"ISA.57.11","label":"11","content":"Tus TSWV hais tias, \u201cCov vajtswv twg tau ua rau nej ntshai kom nej dag kuv thiab tsis nco qab txog kuv lawm? Vim kuv nyob ntsiag to tau ntev los lawm, nej thiaj tso kuv tseg thiab tsis hwm kuv puas yog?"},{"bible_id":"1525","chapter_code":"ISA.57","verse_code":"ISA.57.12","label":"12","content":"Kuv yuav nthuav tej kev ncaj ncees uas nej khav thiab tej haujlwm uas nej ua tawm, tiamsis tej ntawd yuav tsis pab nej li."},{"bible_id":"1525","chapter_code":"ISA.57","verse_code":"ISA.57.13","label":"13","content":"Thaum nej quaj thov pab, cia nej cov mlom los cawm nej. Khaub zeeg cua yuav nqa cov mlom ntawd mus povtseg! Tiamsis cov uas cia siab rau kuv yuav tau nyob hauv kuv lub tebchaws thiab pehawm kuv hauv kuv lub Tuamtsev.\u201d"},{"bible_id":"1525","chapter_code":"ISA.57","verse_code":"ISA.57.14","label":"14","content":"Tus TSWV hais tias, \u201cCia kuv haivneeg rov qab los cuag kuv. Tshem tej tog khaub ntawm kuv haivneeg txojkev mus povtseg! Cia li kho txojkev kom zoo thiab tiav log!"},{"bible_id":"1525","chapter_code":"ISA.57","verse_code":"ISA.57.15","label":"15","content":"\u201cKuv yog tus Vajtswv uas muaj hwjchim loj kawg nkaus thiab yog tus dawbhuv uas nyob mus ibtxhis. Kuv nyob saum qhov chaw siab thiab dawbhuv, thiab kuv nrog cov neeg uas txo hwjchim thiab lees kev txhaum nyob. Yog li ntawd, kuv thiaj txhawb cov neeg uas txo hwjchim thiab lees kev txhaum kom lawv muaj kev cia siab."},{"bible_id":"1525","chapter_code":"ISA.57","verse_code":"ISA.57.16","label":"16","content":"Kuv yuav pub txojsia rau kuv haivneeg, thiab kuv yuav tsis suav txim lossis tsis chim rau lawv mus ibtxhis li lawm."},{"bible_id":"1525","chapter_code":"ISA.57","verse_code":"ISA.57.17","label":"17","content":"Kuv chim rau lawv, vim lawv tej kev txhaum thiab ua siab hlob. Yog li ntawd, kuv thiaj rau txim rau lawv thiab muab lawv tso tseg. Txawm li ntawd los lawv tseem ua siab tawv thiab pheej ua raws li lawv lub siab nyiam xwb."},{"bible_id":"1525","chapter_code":"ISA.57","verse_code":"ISA.57.18","label":"18","content":"\u201cKuv paub lawv tes haujlwm lawm, tiamsis kuv yuav kho kom lawv zoo mob. Kuv yuav coj lawv, pab lawv thiab yuav nplig cov uas muaj kev txomnyem siab."},{"bible_id":"1525","chapter_code":"ISA.57","verse_code":"ISA.57.19","label":"19","content":"Kuv yuav pub kev thajyeeb rau txhua tus, tsis hais cov uas nyob deb lossis nyob ze! Kuv yuav kho kuv haivneeg kom zoo mob."},{"bible_id":"1525","chapter_code":"ISA.57","verse_code":"ISA.57.20","label":"20","content":"Tiamsis tus neeg uas ua phem ua qias zoo li dej hiavtxwv ntas mus ntas los tsis paub tus li, thiab ua rau tej yam qias tawm tuaj."},{"bible_id":"1525","chapter_code":"ISA.57","verse_code":"ISA.57.21","label":"21","content":"Cov neeg ua txhaum tsis muaj kev kaj siab hlo li.\u201d Tus TSWV yog tus hais tej lus no."},{"bible_id":"1525","chapter_code":"ISA.58","verse_code":"ISA.58.1","label":"1","content":"Tus TSWV hais tias, \u201cCia li qw kom kawg koj lub zog! Thiab qhia rau kuv haivneeg Yixalayees kom lawv paub txog lawv tej kev txhaum!"},{"bible_id":"1525","chapter_code":"ISA.58","verse_code":"ISA.58.2","label":"2","content":"Lawv pehawm kuv txhua hnub, lawv ua txuj kub siab lug xav paub kuv txojkev thiab ua raws li kuv tej kevcai. Lawv thov kom kuv muab txojkev ncaj ncees rau lawv, mas lawv thiaj txaus siab pehawm kuv.\u201d"},{"bible_id":"1525","chapter_code":"ISA.58","verse_code":"ISA.58.3","label":"3","content":"Tej neeg nug hais tias, \u201cYog tus TSWV tsis pom, vim li cas peb ho ua kevcai yoo mov? Yog nws tsis quavntsej, vim li cas yuav cia peb yoo tshaib tsis noj dabtsi?\u201d Tus TSWV teb lawv hais tias, \u201cYeej muaj tseeb, rau qhov hnub uas nej ua kevcai yoo mov, nej tsuas ua kom nej tau ntsejmuag thiab tsimtxom cov neeg uas ua haujlwm rau nej xwb."},{"bible_id":"1525","chapter_code":"ISA.58","verse_code":"ISA.58.4","label":"4","content":"Qhov tseeb, nej ua kevcai yoo mov yog ua kom nej tau kev ua phem thiab tau kev sib ceg sib ntaus xwb. Nej xav hais tias nej ua li ntawd, kuv yuav mloog nej tej lus thov no los?"},{"bible_id":"1525","chapter_code":"ISA.58","verse_code":"ISA.58.5","label":"5","content":"Thaum nej ua kevcai yoo mov tsimtxom nej; nej nyo taubhau ib yam li daim nplooj nyom thiab muab ntaubtsaj pua nej pw. Ua li ntawd, nej hu ua kevcai yoo mov thiab xav hais tias kuv yuav txaus siab rau tej ntawd no los?"},{"bible_id":"1525","chapter_code":"ISA.58","verse_code":"ISA.58.6","label":"6","content":"\u201cTxoj kevcai yoo mov uas kuv txaus siab ua yog li no: Daws tej saw hlau ntawm txojkev tsimtxom thiab txo tus quab ntawm txojkev tsis ncaj ncees, thiab tso cov neeg uas nej tsimtxom tawm mus."},{"bible_id":"1525","chapter_code":"ISA.58","verse_code":"ISA.58.7","label":"7","content":"Faib nej tej zaub mov rau cov neeg tshaib plab noj thiab qhib qhovrooj rau cov neeg pluag uas tsis muaj tsev nyob. Pub ris tsho rau cov neeg txomnyem tau hnav, thiab yuav tsum pab nej tej kwvtij."},{"bible_id":"1525","chapter_code":"ISA.58","verse_code":"ISA.58.8","label":"8","content":"\u201cCes kuv txojkev kaj yuav ci rau nej ib yam li lub hnub ci thaum sawv ntxov, thiab nej tej qhov txhab yuav zoo sai. Kuv yuav nrog nraim nej thiab ua nej tus cawmseej; kuv lub hwjchim yuav tsomkwm puagncig nej."},{"bible_id":"1525","chapter_code":"ISA.58","verse_code":"ISA.58.9","label":"9","content":"Ces thaum nej thov, tus TSWV yuav teb nej; thaum nej hu kom nws pab, nws yuav teb hais tias kuv nyob ntawm no. \u201cYog nej txo tus quab ntawm txojkev tsimtxom, tso tus cwjpwm uas taw ntes nki rau luag, thiab tseg tsis hais tej lus phem lus qias;"},{"bible_id":"1525","chapter_code":"ISA.58","verse_code":"ISA.58.10","label":"10","content":"yog nej pub zaub mov rau cov neeg tshaib plab noj thiab pab cov neeg txomnyem. Ces tej kev tsaus ntuj uas nyob ibncig nej yuav hloov ua lub teeb ci rau nej pom kev ib yam li thaum tavsu."},{"bible_id":"1525","chapter_code":"ISA.58","verse_code":"ISA.58.11","label":"11","content":"Kuv yuav ua tus coj nej kev mus ibtxhis thiab pub txhua yam zoo rau nej kom txaus nej siab. Kuv yuav pub nej muaj zog thiab noj qab nyob zoo. Nej yuav zoo ib yam li lub vaj uas muaj dej ywg tsis tseg thiab ib yam li tus dej uas ntws tsis paub nqhuab li."},{"bible_id":"1525","chapter_code":"ISA.58","verse_code":"ISA.58.12","label":"12","content":"Nej haivneeg yuav rov txhim kho tej vajtse uas thaum ub twb puastsuaj tas lawm, thiab yuav rov ua vaj ua tsev rau tej qub chaw. Luag yuav hu nej hais tias yog cov neeg uas txhim kho ntsa yeej dua tshiab, thiab yog cov kho tej vajtse uas twb raug puastsuaj tas lawm.\u201d"},{"bible_id":"1525","chapter_code":"ISA.58","verse_code":"ISA.58.13","label":"13","content":"Tus TSWV hais tias, \u201cYog nej ceev hnub Xanpataus ua hnub dawbhuv thiab hnub ntawd nej tsis ua tej yam raws li nej lub siab nyiam; nej hwm kuv hnub uas dawbhuv tsis txhob taug kev, tsis txhob ua haujlwm thiab tsis txhob hais lus phem,"},{"bible_id":"1525","chapter_code":"ISA.58","verse_code":"ISA.58.14","label":"14","content":"ces nej thiaj yuav tau kev kaj siab vim nej mloog kuv lus. Kuv yuav kom txhua haivneeg hauv qab ntuj no hwm nej, nej yuav zoo siab heev rau lub tebchaws uas kuv muab pub nej yawgkoob Yakhauj lawm. Kuv yog tus TSWV uas hais tej lus no.\u201d"},{"bible_id":"1525","chapter_code":"ISA.59","verse_code":"ISA.59.1","label":"1","content":"Tsis txhob xav hais tias tus TSWV txhais npab luv thiaj pab tsis tau nej dim lossis nws lag ntseg lawm, nws thiaj tsis hnov nej tej lus thov!"},{"bible_id":"1525","chapter_code":"ISA.59","verse_code":"ISA.59.2","label":"2","content":"Twb yog vim nej tej kev txhaum nws thiaj tsis hnov nej tej lus thov. Thaum nej pehawm Vajtswv nej tej kev txhaum quas nej thiab Vajtswv lawm."},{"bible_id":"1525","chapter_code":"ISA.59","verse_code":"ISA.59.3","label":"3","content":"Nej muaj txim vim nej hais lus dag, nej ua limhiam thiab tua neeg."},{"bible_id":"1525","chapter_code":"ISA.59","verse_code":"ISA.59.4","label":"4","content":"Nej kom luag mus rau hauv tsev tu plaub, tiamsis nej tsis ua ncaj. Nej hais lus dag kom nej yeej luag. Nej tuav tswvyim phem ua kom luag swb."},{"bible_id":"1525","chapter_code":"ISA.59","verse_code":"ISA.59.5","label":"5","content":"Nej lub tswvyim phem zoo li tus nab muaj taug cov qe. Yog muab ib lub qe ntawd tsoo, ces nab yeej tawm hauv los."},{"bible_id":"1525","chapter_code":"ISA.59","verse_code":"ISA.59.6","label":"6","content":"Tiamsis nej tej tswvyim ntawd tsis muaj qabhau dabtsi, tsuas zoo li muab kablaug tsov tej sab los ntos ua ntaub xwb."},{"bible_id":"1525","chapter_code":"ISA.59","verse_code":"ISA.59.7","label":"7","content":"Nej niaj hnub tuav tswvyim ua phem, thiab nyiag kev ntshis mus ua txhaum. Nej lub siab xav ntsoov qhov phem xwb. Nej mus txog qhov twg muaj kev puastsuaj txog qhov ntawd."},{"bible_id":"1525","chapter_code":"ISA.59","verse_code":"ISA.59.8","label":"8","content":"Nej mus txog qhov twg cov neeg uas nyob qhov ntawd tsis muaj kev kaj siab li. Tej uas nej ua puavleej tsis ncaj thiab nej taug txojkev nkhaus xwb. Txhua tus uas taug txojkev nkhaus yuav raug puastsuaj."},{"bible_id":"1525","chapter_code":"ISA.59","verse_code":"ISA.59.9","label":"9","content":"Cov pejxeem hais tias, \u201cNimno peb paub hais tias vim li cas Vajtswv tsis pab peb dim ntawm cov neeg uas tsimtxom peb. Peb nrhiav txojkev kaj taug, tiamsis tsuas tau txojkev tsaus xwb,"},{"bible_id":"1525","chapter_code":"ISA.59","verse_code":"ISA.59.10","label":"10","content":"thiab peb maub mus ib yam li tej neeg digmuag. Txawm yog tavsu nrig los peb dawm ntog pujpoog ib yam li maub hmo ntuj, thiab ib yam li peb nyob hauv tubtuag teb qhov uas tsaus ntuj nti."},{"bible_id":"1525","chapter_code":"ISA.59","verse_code":"ISA.59.11","label":"11","content":"Peb ntshai thiab poob siab heev. Peb tos ntsoov Vajtswv los pab kom peb dim ntawm txojkev tsimtxom thiab ua tsis ncaj, tiamsis nws tsis los pab peb."},{"bible_id":"1525","chapter_code":"ISA.59","verse_code":"ISA.59.12","label":"12","content":"\u201cTus TSWV, peb tau ua txhaum ntau kawg rau koj lawm. Peb tej kev txhaum nkaug peb rau koj, nimno peb pom peb tej kev txhaum lawm."},{"bible_id":"1525","chapter_code":"ISA.59","verse_code":"ISA.59.13","label":"13","content":"Peb tau ntxeev siab rau koj, tso koj tseg thiab tsis ua raws li koj txoj kevcai. Peb tsimtxom luag thiab tso koj tseg. Tej uas peb xav los yeej tsis tseeb thiab tej lus uas peb hais yog lus dag xwb."},{"bible_id":"1525","chapter_code":"ISA.59","verse_code":"ISA.59.14","label":"14","content":"Peb muab txojkev ncaj ncees tshem tseg lawm, thiab txojkev ua zoo nyob nrug deb peb. Peb dawm txojkev tseeb ntog rau hauv plawv nroog, thiab kev ua siab dawb siab zoo tsis tau chaw nyob."},{"bible_id":"1525","chapter_code":"ISA.59","verse_code":"ISA.59.15","label":"15","content":"Nyob hauv peb cov Yixalayees, kev ncaj ncees muaj tsawg kawg li; yog leejtwg tso kev phem tseg, mas nws tseem raug luag tsimtxom thiab.\u201d Tus TSWV pom tej no, nws thiaj tsis txaus siab, vim tsis muaj neeg ua ncaj lawm."},{"bible_id":"1525","chapter_code":"ISA.59","verse_code":"ISA.59.16","label":"16","content":"Tus TSWV xav tsis thoob, xyov ua li cas tsis pom muaj leejtwg pab cov neeg uas raug luag tsimtxom. Yog li ntawd, nws thiaj yuav siv nws lub hwjchim pab kom lawv dim thiab nws yuav kovyeej tej neeg phem ntawd."},{"bible_id":"1525","chapter_code":"ISA.59","verse_code":"ISA.59.17","label":"17","content":"Nws yuav muab kev ncaj ncees los ua lub tsho hlau hnav thiab muab txojkev cawm dim los ua lub kausmom hlau ntoo. Nws muab kev pauj los ua lub tsho ntev hnav, thiab muab kev siab kub los qhwv nws lub cev."},{"bible_id":"1525","chapter_code":"ISA.59","verse_code":"ISA.59.18","label":"18","content":"Tus TSWV yuav rau txim rau nws cov yeebncuab raws li tej uas lawv tau ua los lawm. Txawm yog cov neeg uas nyob tej tebchaws deb los tus TSWV yuav rau txim huv tibsi."},{"bible_id":"1525","chapter_code":"ISA.59","verse_code":"ISA.59.19","label":"19","content":"Txhua tus uas nyob sab hnubtuaj mus ti sab tim hnubpoob yuav ntshai nws lub hwjchim uas loj kawg nkaus. Nws yuav los ib yam li dej huam, thiab ib yam li cua daj cua dub ntsawj."},{"bible_id":"1525","chapter_code":"ISA.59","verse_code":"ISA.59.20","label":"20","content":"Tus TSWV hais rau nws haivneeg hais tias, \u201cKuv yuav los rau hauv lub nroog Yeluxalees, cawm nej thiab thaiv nej txhua tus uas tso kev txhaum tseg lawm."},{"bible_id":"1525","chapter_code":"ISA.59","verse_code":"ISA.59.21","label":"21","content":"Thiab kuv yuav coglus rau nej li no: kuv muab kuv lub hwjchim thiab kuv tej lus qhia cob rau nej mus ibtxhis, thiab txij hnub no mus nej yuav tsum hwm kuv, qhia nej cov menyuam thiab nej tej xeebntxwv kom txawj hwm kuv mus ibtxhis.\u201d"},{"bible_id":"1525","chapter_code":"ISA.60","verse_code":"ISA.60.1","label":"1","content":"Lub nroog Yeluxalees, cia li sawv, vim qhov kaj twb los rau koj, thiab tus TSWV lub tshwjchim ci ntsa iab los rau saum koj lawm."},{"bible_id":"1525","chapter_code":"ISA.60","verse_code":"ISA.60.2","label":"2","content":"Kev tsaus ntuj roos tagnrho lub ntiajteb, thiab kev tsaus ntuj dub nciab npog txhua haivneeg, tiamsis tus TSWV yuav ua qhov kaj los rau koj pom kev, thiab luag yuav pom nws lub tshwjchim uas ci ntsa iab saum koj."},{"bible_id":"1525","chapter_code":"ISA.60","verse_code":"ISA.60.3","label":"3","content":"Txhua haivneeg yuav los rau hauv koj txojkev kaj, thiab tej vajntxwv yuav los rau hauv tus duab tshav ntuj uas nyuam qhuav tawm hnub tshiab."},{"bible_id":"1525","chapter_code":"ISA.60","verse_code":"ISA.60.4","label":"4","content":"Cia li tsa qhovmuag saib ibncig koj thiab ntsia tej uas tabtom tshwmsim los: Koj haivneeg tabtom sib sau ua ke yuav rov los tsev! Koj cov tub yuav taug kev deb rov los. Luag yuav puag koj cov ntxhais ib yam li puag menyuam los."},{"bible_id":"1525","chapter_code":"ISA.60","verse_code":"ISA.60.5","label":"5","content":"Thaum koj pom tej no koj yuav zoo siab kawg li. Koj lub siab yuav tshee hnyo thiab zoo siab kawg nkaus. Lawv yuav nqa lwm haivneeg tej nyiaj los rau koj; tej nyiaj thiab txhua yam yuav hla hiavtxwv los cuag koj."},{"bible_id":"1525","chapter_code":"ISA.60","verse_code":"ISA.60.6","label":"6","content":"Yuav muaj ntau pab ntxhuav los tim tebchaws Midias thiab lub nroog Efas los nyob puv nkaus hauv koj lub tebchaws. Cov ntxhuav ntawd yuav thauj kub thiab tshuaj tsw qab hauv tebchaws Senpas tuaj rau koj. Neeg yuav piav txog txoj xov zoo uas tus TSWV tau ua lawm rau sawvdaws mloog."},{"bible_id":"1525","chapter_code":"ISA.60","verse_code":"ISA.60.7","label":"7","content":"Luag yuav coj cov neeg Kedas thiab cov neeg Nenpayaus tej yaj tuaj rau koj tua ua khoom fij thiab muab hlawv rau saum lub thaj kom haum tus TSWV siab. Tus TSWV yuav ua kom nws lub Tuamtsev muaj koob meej dua qub."},{"bible_id":"1525","chapter_code":"ISA.60","verse_code":"ISA.60.8","label":"8","content":"Cov nkoj uas txawj ya ib yam li tej huab thiab txawj ya ib yam li tej nquab uas ya los rau hauv zes ntawd yog cov twg?"},{"bible_id":"1525","chapter_code":"ISA.60","verse_code":"ISA.60.9","label":"9","content":"Cov nkoj ntawd tuaj ntawm tej tebchaws uas nyob deb tuaj, yog xa Vajtswv haivneeg los tsev. Lawv thauj nyiaj thiab kub los pub rau tus TSWV tus uas yog cov Yixalayees tus Vajtswv uas dawbhuv kom tau koob meej, Vajtswv ua kom ib tsoom tebchaws hwm nws haivneeg."},{"bible_id":"1525","chapter_code":"ISA.60","verse_code":"ISA.60.10","label":"10","content":"Tus TSWV hais rau lub nroog Yeluxalees hais tias, \u201cCov neeg txawv tebchaws yuav puab koj tej ntsa yeej, thiab lawv cov vajntxwv yuav ua koj cov tubtxib; vim kuv chim, kuv thiaj rau txim rau koj, tiamsis vim kuv hmov tshua koj, kuv thiaj hlub koj."},{"bible_id":"1525","chapter_code":"ISA.60","verse_code":"ISA.60.11","label":"11","content":"Koj tej roojvag yuav qhib tas hnub tas hmo, kom txhua haivneeg tej vajntxwv thiaj tau kev coj lawv tej nyiaj tuaj rau koj."},{"bible_id":"1525","chapter_code":"ISA.60","verse_code":"ISA.60.12","label":"12","content":"Haivneeg twg lossis lub tebchaws twg uas tsis kam ua koj tubtxib yuav raug kev puastsuaj; lawv tej tebchaws yuav raug muab tso tseg nyob qhuav nquas cia."},{"bible_id":"1525","chapter_code":"ISA.60","verse_code":"ISA.60.13","label":"13","content":"\u201cLenpanoos lub koob meej yuav los rau koj, nws tej ntoo thuv, ntoo npeb thiab ntoo ciab yuav raug txiav los txhim kho kuv lub tuamtsev kom zoo nkauj, kuv yuav ua kom lub nroog Yeluxalees ci ntsa iab."},{"bible_id":"1525","chapter_code":"ISA.60","verse_code":"ISA.60.14","label":"14","content":"Cov neeg uas tsimtxom koj, lawv tej tub yuav tuaj pe koj, thiab cov neeg uas saib tsis taus koj yuav tuaj txhos caug ntawm koj xubntiag pe koj. Lawv yuav hu koj hais tias, \u2018Tus TSWV lub Nroog\u2019 thiab hu hais tias, \u2018Xi-oos yog cov Yixalayees tus Vajtswv uas Dawbhuv lub Nroog.\u2019"},{"bible_id":"1525","chapter_code":"ISA.60","verse_code":"ISA.60.15","label":"15","content":"\u201cLuag yuav tsis ntxub koj lossis tso koj tseg ua lub nroog uas nyob lwj siab thiab qhuav nquas cia ib zaug li lawm. Kuv yuav ua kom koj vammeej thiab zoo nkauj, koj yuav yog qhov chaw uas neeg nyob kaj siab lug mus ibtxhis."},{"bible_id":"1525","chapter_code":"ISA.60","verse_code":"ISA.60.16","label":"16","content":"Txhua haivneeg thiab tej vajntxwv yuav yug koj ib yam li leej niam pub mis rau nws tus menyuam. Koj yuav paub hais tias kuv yog tus TSWV tus uas cawm koj dim, thiab kuv yog cov Yixalayees tus Vajtswv tus uas muaj hwjchim loj kawg nkaus pab koj dim."},{"bible_id":"1525","chapter_code":"ISA.60","verse_code":"ISA.60.17","label":"17","content":"\u201cKuv yuav muab kub los hloov tooj liab, muab nyiaj thiab tooj liab los hloov hlau thiab ntoo, thiab yuav muab hlau los hloov pobzeb rau koj; Koj tej nomtswv yuav tsis quab yuam koj ntxiv lawm. Kuv yuav kom lawv kav ncaj ncees thiab kom muaj kev thajyeeb."},{"bible_id":"1525","chapter_code":"ISA.60","verse_code":"ISA.60.18","label":"18","content":"Neeg yuav tsis hnov tej suab sib ntaus sib tua nyob hauv koj lub tebchaws; koj lub tebchaws yuav tsis raug kev puastsuaj ntxiv lawm. Tiamsis kuv yuav tiv thaiv koj ib yam li tus ntsa yeej, koj yuav qhuas kuv rau qhov kuv twb pab koj dim lawm."},{"bible_id":"1525","chapter_code":"ISA.60","verse_code":"ISA.60.19","label":"19","content":"\u201cNruab hnub lub hnub yuav tsis ci rau koj, lossis hmo ntuj lub hli yuav tsis ci rau koj lawm thiab; Tiamsis kuv uas yog koj tus TSWV yuav ci kaj nrig rau koj mus ibtxhis, kuv lub tshwjchim yuav ci ntsa iab rau saum koj."},{"bible_id":"1525","chapter_code":"ISA.60","verse_code":"ISA.60.20","label":"20","content":"Koj lub hnub yuav tsis poob qho, thiab koj lub hli yuav tsis tsaus ntxiv lawm. Vim tus TSWV yuav ua lub teeb ci rau koj pom kev mus ibtxhis, thiab koj tej kev nyuaj siab twb yuav xaus."},{"bible_id":"1525","chapter_code":"ISA.60","verse_code":"ISA.60.21","label":"21","content":"Koj haivneeg yuav ua ncaj; lawv yuav tau lub tebchaws los ua lawv tug mus ibtxhis. Kuv tsim lawv, kuv cog lawv, kom lawv qhia kuv lub hwjchim rau sawvdaws."},{"bible_id":"1525","chapter_code":"ISA.60","verse_code":"ISA.60.22","label":"22","content":"Tsevneeg uas tsawg yuav dhau mus ua ib xeem, thiab xeem uas tsawg yuav dhau mus ua ib haivneeg uas muaj hwjchim; Kuv yog tus TSWV, kuv yuav ua kom tej no muaj los sai sai ntag.\u201d"},{"bible_id":"1525","chapter_code":"ISA.61","verse_code":"ISA.61.1","label":"1","content":"Tus TSWV uas kav ib puas tsav yam tus ntsujplig los kav kuv lub siab, rau qhov tus TSWV tau xaiv kuv coj txojmoo zoo mus qhia rau cov neeg pluag, thiab mus nplig cov neeg uas muaj kev lwj siab, qhia txojkev dim rau cov neeg uas raug luag ntes, thiab qhia kev thajyeeb rau cov neeg raug txim."},{"bible_id":"1525","chapter_code":"ISA.61","verse_code":"ISA.61.2","label":"2","content":"Nws txib kuv mus qhia kom sawvdaws paub hais tias, twb txog lub sijhawm uas tus TSWV yuav cawm nws haivneeg, thiab nws ntaus yeej lawv cov yeebncuab lawm. Nws txib kuv mus nplig txhua tus uas muaj kev quaj ntsuag,"},{"bible_id":"1525","chapter_code":"ISA.61","verse_code":"ISA.61.3","label":"3","content":"thiab muab kev zoo siab pauj kev quaj ntsuag rau cov neeg uas nyob hauv lub nroog Xi-oos, muab kev zoo siab thiab kev kaj siab pauj kev lwj siab, muab zaj nkauj uas hu qhuas tus TSWV pauj kev txomnyem nyuaj siab. Lawv yuav zoo ib yam li tsob ntoo uas tus TSWV cog tseg. Lawv yuav ua ncaj ua ncees mas sawvdaws yuav qhuas Vajtswv vim tej haujlwm zoo uas nws tau ua lawm."},{"bible_id":"1525","chapter_code":"ISA.61","verse_code":"ISA.61.4","label":"4","content":"Lawv yuav rov txhim kho tej qub nroog uas puastsuaj tas lawm, thiab rov kho tej chaw uas muab tso tseg tau ntau tiam dhau los lawm dua tshiab."},{"bible_id":"1525","chapter_code":"ISA.61","verse_code":"ISA.61.5","label":"5","content":"Cov neeg txawv tebchaws yuav yug nej tej tsiaj, laij nej tej teb thiab tu nej tej vaj txiv hmab;"},{"bible_id":"1525","chapter_code":"ISA.61","verse_code":"ISA.61.6","label":"6","content":"luag yuav hu nej hais tias yog tus TSWV cov povthawj, thiab hu nej hais tias yog cov uas tuav Vajtswv tes haujlwm. Nej yuav tau txhua haivneeg tej nyiaj, thiab nej yuav khav ntxhias rau luag tej nyiaj uas nej tau los ntawd."},{"bible_id":"1525","chapter_code":"ISA.61","verse_code":"ISA.61.7","label":"7","content":"Nej txojkev txajmuag thiab kev poob ntsejmuag twb dhau lawm, nej yuav tau nyob hauv nej lub tebchaws. Nej yuav tau nyiaj thiab txhua tsav yam ib npaug ntxiv; thiab nej yuav zoo siab mus ibtxhis li."},{"bible_id":"1525","chapter_code":"ISA.61","verse_code":"ISA.61.8","label":"8","content":"Tus TSWV hais tias, \u201cVim kuv nyiam txojkev ncaj ncees, kuv ntxub txojkev ua tubsab thiab ua kev txhaum kawg li. Vim kuv yog tus uas ncaj ncees kuv yuav muab nqi zog rau kuv haivneeg, thiab kuv yuav coglus rau lawv mus ibtxhis li."},{"bible_id":"1525","chapter_code":"ISA.61","verse_code":"ISA.61.9","label":"9","content":"Kuv haivneeg yuav tau koob meej ntawm ib tsoom tebchaws; txhua tus uas pom lawv yuav paub hais tias, lawv yog haivneeg uas kuv foom koob hmoov rau lawm.\u201d"},{"bible_id":"1525","chapter_code":"ISA.61","verse_code":"ISA.61.10","label":"10","content":"Yeluxalees zoo siab heev rau tej uas tus TSWV tau ua lawm. Nws zoo li tus nkauj nyab thiab tus nraug vauv uas hnav tau cev tsoos mus rau hauv rooj tshoob. Vajtswv muab kev cawm dim thiab kev muaj yeej rau nws hnav."},{"bible_id":"1525","chapter_code":"ISA.61","verse_code":"ISA.61.11","label":"11","content":"Ib yam li tej noob qoob uas muab tseb lawm yeej yuav tuaj taus kaus, Tus TSWV uas kav ib puas yam tsav yuav cawm nws haivneeg. Thiab txhua haivneeg yuav qhuas tus TSWV."},{"bible_id":"1525","chapter_code":"ISA.62","verse_code":"ISA.62.1","label":"1","content":"Vim Xi-oos kuv yuav tsis nyob twjywm, thiab vim lub nroog Yeluxalees kuv yuav tsis nyob ntsiag to, mus txog thaum nws txojkev ncaj ncees ci li duab hnub thaum sawv ntxov, thiab nws txojkev cawm dim ci li tes tsau thaum tsaus ntuj."},{"bible_id":"1525","chapter_code":"ISA.62","verse_code":"ISA.62.2","label":"2","content":"Yeluxalees, txhua haivneeg yuav pom koj txojkev muaj yeej, thiab txhua tus vajntxwv yuav pom koj tau koob meej, thiab luag yuav hu koj lub npe tshiab uas tus TSWV muab rau koj."},{"bible_id":"1525","chapter_code":"ISA.62","verse_code":"ISA.62.3","label":"3","content":"Koj yuav yog lub kausmom kub uas zoo nkauj heev ntawm tus TSWV txhais tes, thiab yog lub kausmom vajntxwv uas nyob ntawm koj tus Vajtswv txhais tes."},{"bible_id":"1525","chapter_code":"ISA.62","verse_code":"ISA.62.4","label":"4","content":"Luag yuav tsis hu koj hais tias, \u201cMuab tso povtseg,\u201d thiab tsis muab koj lub tebchaws tso tseg nyob qhuav nquas cia; luag yuav hu koj hais tias, \u201cKuv txojkev zoo siab nyob hauv nws,\u201d thiab yuav hu koj lub tebchaws hais tias, \u201cSib yuav zoo siab,\u201d vim tus TSWV txojkev zoo siab nyob hauv koj, mas koj yuav zoo li leej txiv rau lub tebchaws."},{"bible_id":"1525","chapter_code":"ISA.62","verse_code":"ISA.62.5","label":"5","content":"Ib tug tub hluas yuav ib tug nkaujxwb ua pojniam li cas, mas tus uas tsim koj yuav yuav koj ib yam li ntawd; tus nraug vauv txaus siab rau nws tus pojniam li cas, mas koj tus Vajtswv txaus siab rau koj ib yam li ntawd."},{"bible_id":"1525","chapter_code":"ISA.62","verse_code":"ISA.62.6","label":"6","content":"Yeluxalees, kuv cia cov neeg fajxwm nyob saum koj tej ntsa yeej, tsis hais nruab hnub thiab hmo ntuj, lawv hais tsis tseg rau tus TSWV, kom nco ntsoov nws tej lus cog tseg thiab tsis pub kom tus TSWV tso lawv tseg ib zaug li."},{"bible_id":"1525","chapter_code":"ISA.62","verse_code":"ISA.62.7","label":"7","content":"Lawv yuav tsis pub tus TSWV mus so txog thaum nws txhim kho lub nroog Yeluxalees tiav, thiab ua kom tau lub nroog rau txhua haivneeg qhuas."},{"bible_id":"1525","chapter_code":"ISA.62","verse_code":"ISA.62.8","label":"8","content":"Tus TSWV tau coglus tseg thiab yuav ua kom tiav raws li nws hais: \u201cKuv yuav tsis pub mov rau nej coj mus yug nej cov yeebncuab ntxiv lawm, thiab cov neeg txawv tebchaws yuav tsis haus tej cawv txiv hmab uas nej ua tau."},{"bible_id":"1525","chapter_code":"ISA.62","verse_code":"ISA.62.9","label":"9","content":"Tiamsis koj yog tus cog thiab yog tus sau tej qoobloo ntawd; koj yuav tau noj tej ncuav ntawd thiab ua Vajtswv tsaug. Koj yog tus npaj thiab sau tej txiv hmab los ua ke; koj yuav tau tej txiv hmab ntawd thiab tej cawv txiv hmab los haus nyob hauv kuv lub tuamtsev.\u201d"},{"bible_id":"1525","chapter_code":"ISA.62","verse_code":"ISA.62.10","label":"10","content":"Cov neeg hauv lub nroog Yeluxalees, nej cia li mus kom dhau plaws cov roojvag, rhawv kev rau cov pejxeem sawvdaws taug; cia li ncaws txojkev loj, khaws tej pobzeb hauv plawv kev povtseg, thiab tsa chij rau txhua haivneeg pom."},{"bible_id":"1525","chapter_code":"ISA.62","verse_code":"ISA.62.11","label":"11","content":"Tus TSWV tshaj tawm rau txhua haivneeg hais tias, \u201cNej cia li qhia rau cov neeg hauv lub nroog Yeluxalees hais tias, \u2018Tsa qhovmuag saib, nej txojkev cawm dim twb los lawm lauj!\u2019 Nws coj nqi zog los rau cov neeg uas nws twb cawm dim lawm.\u201d"},{"bible_id":"1525","chapter_code":"ISA.62","verse_code":"ISA.62.12","label":"12","content":"Luag yuav hu nej hais tias, \u201cVajtswv haivneeg uas dawbhuv yog haivneeg uas Vajtswv Cawm dim.\u201d Luag yuav hu lub nroog Yeluxalees hais tias, \u201cLub Nroog Uas Vajtswv Hlub,\u201d thiab \u201cLub Nroog Uas Vajtswv Tsis Muab Tso Tseg li.\u201d"},{"bible_id":"1525","chapter_code":"ISA.63","verse_code":"ISA.63.1","label":"1","content":"\u201cTus uas tuaj hauv lub nroog Npauxelas uas nyob hauv tebchaws Edoos tuaj yog leejtwg? Tus uas hnav cev ris tsho liab uas taug kev khov kho tuaj ntawd yog leejtwg?\u201d Twb yog tus TSWV uas muaj hwjchim cawm tau neeg dim tabtom tuaj qhia nws txojkev kovyeej."},{"bible_id":"1525","chapter_code":"ISA.63","verse_code":"ISA.63.2","label":"2","content":"\u201cVim li cas tus TSWV cev ris tsho thiaj liab zoo li tus txivneej uas tsuj txiv hmab ua cawv cev ris tsho?\u201d"},{"bible_id":"1525","chapter_code":"ISA.63","verse_code":"ISA.63.3","label":"3","content":"Tus TSWV teb hais tias, \u201cKuv muab txhua haivneeg tsuj ib yam li tsuj txiv hmab, mas tsis muaj leejtwg tuaj pab kuv li. Kuv chim, kuv thiaj tsuj lawv thiab lawv tej ntshav txaws lo kuv cev ris tsho tas."},{"bible_id":"1525","chapter_code":"ISA.63","verse_code":"ISA.63.4","label":"4","content":"Twb txog lub sijhawm uas kuv cawm kuv haivneeg thiab rau txim rau lawv cov yeebncuab lawm."},{"bible_id":"1525","chapter_code":"ISA.63","verse_code":"ISA.63.5","label":"5","content":"Kuv tsa qhovmuag ntsia ibncig tsis muaj leejtwg tuaj pab kuv, kuv xav tsis thoob li. Tiamsis vim kuv txojkev chim ua rau kuv muaj zog heev, kuv thiaj kovyeej."},{"bible_id":"1525","chapter_code":"ISA.63","verse_code":"ISA.63.6","label":"6","content":"Vim kuv txojkev chim, kuv thiaj muab txhua haivneeg los tsuj paim pes txua. Kuv muab lawv cov ntshav hliv rau hauv av.\u201d"},{"bible_id":"1525","chapter_code":"ISA.63","verse_code":"ISA.63.7","label":"7","content":"Kuv yog Yaxayas, kuv qhia tus TSWV txojkev hlub uas tsis paub kawg; Kuv qhuas nws vim tej uas nws tau ua rau peb tas los lawm. Nws foom koob hmoov nplua mias rau cov Yixalayees, rau qhov nws muaj lub siab hlub mus ibtxhis."},{"bible_id":"1525","chapter_code":"ISA.63","verse_code":"ISA.63.8","label":"8","content":"Tus TSWV hais tias, \u201cLawv yog kuv haivneeg; lawv yuav tsis dag kuv ib zaug li.\u201d Yog li ntawd, nws thiaj cawm lawv"},{"bible_id":"1525","chapter_code":"ISA.63","verse_code":"ISA.63.9","label":"9","content":"kom dim ntawm lawv tej kev txomnyem. Twb yog tus TSWV tso nws tus timtswv los cawm lawv ntag. Vim nws txojkev hlub thiab kev ua siab ntev nws thiaj tso lawv dim. Nws yeej ibtxwm saib xyuas lawv puag thaum ub los,"},{"bible_id":"1525","chapter_code":"ISA.63","verse_code":"ISA.63.10","label":"10","content":"tiamsis lawv ntxeev siab rau nws thiab ua rau nws tus ntsujplig dawbhuv tu siab; yog li ntawd nws thiaj ua yeebncuab rau lawv thiab tawmtsam lawv."},{"bible_id":"1525","chapter_code":"ISA.63","verse_code":"ISA.63.11","label":"11","content":"Tiamsis lawv  nco txog txheej thaum ub, tiam uas tus TSWV tus tubtxib Mauxes nyob, lawv thiaj nug hais tias, \u201cNimno tus TSWV uas cawm nws haivneeg cov thawjcoj uas hla hiavtxwv los nyob qhov twg? Tus TSWV uas pub nws tus ntsujplig rau Mauxes nyob qhov twg?"},{"bible_id":"1525","chapter_code":"ISA.63","verse_code":"ISA.63.12","label":"12","content":"Tus TSWV uas hais kom Mauxes ua tej txujci tseemceeb qhia nws lub hwjchim rau sawvdaws pom, nws muab hiavtxwv faib rau ob sab ua kev rau nws haivneeg taug los kom nws tau ntsejmuag mus ibtxhis nyob qhov twg lawm?\u201d"},{"bible_id":"1525","chapter_code":"ISA.63","verse_code":"ISA.63.13","label":"13","content":"Vim tus TSWV coj lawv kev los, lawv kotaw cuab nplua ib yam li tej nees qus thiab lawv tsis ntog li."},{"bible_id":"1525","chapter_code":"ISA.63","verse_code":"ISA.63.14","label":"14","content":"Tus TSWV coj nws haivneeg mus so ib yam li luag coj tej tsiaj mus rau lub hav uas muaj zaub mos nyoos. Nws coj nws haivneeg kev, nws lub npe thiaj muaj koob meej."},{"bible_id":"1525","chapter_code":"ISA.63","verse_code":"ISA.63.15","label":"15","content":"Tus TSWV, thov tsa koj lub qhovmuag saum ntuj uas yog koj qhov chaw dawbhuv uas muaj koj lub tshwjchim ci ntsa iab saib peb. Koj txojkev hlub thiab mob siab rau peb nyob qhov twg lawm? Koj tsis xam muaj peb li lawm los? Tus TSWV thov koj tsis txhob muab peb tso tseg."},{"bible_id":"1525","chapter_code":"ISA.63","verse_code":"ISA.63.16","label":"16","content":"Tus TSWV, koj thiaj yog peb txiv. Txawm yog Anplahas thiab Yakhauj nkawd yog peb yawgkoob los nkawd yeej tsis paub txog peb li, tiamsis tus TSWV, tsuas yog koj tib leeg uas yog peb txiv, koj thiaj yog tus uas ibtxwm pab peb dim xwb."},{"bible_id":"1525","chapter_code":"ISA.63","verse_code":"ISA.63.17","label":"17","content":"Vim li cas koj cia peb yuam kev ua tsis raws li koj txojkev lawm? Vim li cas koj cia peb tawv ncauj ua luaj, peb thiaj tso koj tseg lawm? Thov tig los saib koj cov tubtxib thiab koj haivneeg."},{"bible_id":"1525","chapter_code":"ISA.63","verse_code":"ISA.63.18","label":"18","content":"Peb yog koj haivneeg uas dawbhuv; peb raug yeebncuab raws khiav mus ib ntus, thiab peb cov yeebncuab muab koj lub chaw uas dawbhuv ua puastsuaj tas."},{"bible_id":"1525","chapter_code":"ISA.63","verse_code":"ISA.63.19","label":"19","content":"Koj ua rau peb ib yam li koj yeej tsis tau kav peb dua, thiab ib yam li peb tsis yog koj haivneeg li ntag."},{"bible_id":"1525","chapter_code":"ISA.64","verse_code":"ISA.64.1","label":"1","content":"Tus TSWV, ua li cas koj tsis qhib plho rooj ntug thiab nqis los kom tej hauv roob thiaj yuav pom koj thiab ntshai ua zog koog?"},{"bible_id":"1525","chapter_code":"ISA.64","verse_code":"ISA.64.2","label":"2","content":"Tej roob yuav tshee ua zog kais ib yam li dej npau hauv lub laujkaub uas rhaub hauv qhovcub. Thov koj los qhia koj lub hwjchim rau koj cov yeebncuab pom, thiab ua rau txhua haivneeg ntshai tshee hnyo tabmeeg ntawm koj xubntiag!"},{"bible_id":"1525","chapter_code":"ISA.64","verse_code":"ISA.64.3","label":"3","content":"Muaj ib zaug koj tau los ua tej yam uas peb ntshai kawg li rau peb pom; peb yeej tsis tau xav txog hais tias yuav muaj li ntawd; tej toj roob hauv pes ua zog koog thaum tej ntawd pom koj."},{"bible_id":"1525","chapter_code":"ISA.64","verse_code":"ISA.64.4","label":"4","content":"Txij puag thaum ub los yeej tsis tau muaj leejtwg pom lossis hnov ib tug Vajtswv uas zoo li koj, leejtwg ua tej haujlwm loj npaum li no pab txhua tus uas cia siab rau nws."},{"bible_id":"1525","chapter_code":"ISA.64","verse_code":"ISA.64.5","label":"5","content":"Koj txais yuav txhua tus uas txaus siab ua neeg ncaj, cov ntawd yog cov neeg uas nco ntsoov ua lub neej raws li koj lub siab nyiam. Koj twb chim rau peb lawm, tiamsis peb tseem ua txhaum ntxiv thiab; txawm yog thaum ub koj twb chim rau peb npaum li ntawd los peb pheej ua txhaum tsis tseg li."},{"bible_id":"1525","chapter_code":"ISA.64","verse_code":"ISA.64.6","label":"6","content":"Peb txhua tus puavleej tau ua txhaum huv tibsi; txawm yog tej haujlwm zoo uas peb ua los puavleej qias zoo ib yam li txoj phuam uas tsis tau muab ntxhua. Twb yog vim peb tej kev txhaum, peb thiaj zoo ib yam li tej nplooj qhua uas cua muab ntsawj ya tas lawm."},{"bible_id":"1525","chapter_code":"ISA.64","verse_code":"ISA.64.7","label":"7","content":"Tsis muaj leejtwg tig los thov koj; tsis muaj leejtwg tuaj thov koj pab li. Twb yog vim peb tej kev txhaum koj thiaj khiav nkaum peb thiab muab peb tso tseg lawm."},{"bible_id":"1525","chapter_code":"ISA.64","verse_code":"ISA.64.8","label":"8","content":"Tiamsis tus TSWV, koj yeej yog peb leej txiv. Peb zoo li cov av nplaum, thiab koj yog tus puab peb."},{"bible_id":"1525","chapter_code":"ISA.64","verse_code":"ISA.64.9","label":"9","content":"Yog li ntawd, tus TSWV, thov koj tsis txhob chim rau peb thiab tsis txhob cim ntsoov peb tej kev txhaum mus ibtxhis. Vim peb yog koj haivneeg thov koj hlub peb."},{"bible_id":"1525","chapter_code":"ISA.64","verse_code":"ISA.64.10","label":"10","content":"Koj tej nroog tseemceeb raug piamsij ua suabpuam tas; txawm yog lub nroog Yeluxalees los raug luag muab tsoo puas tas tsis muaj neeg nyob hauv lawm."},{"bible_id":"1525","chapter_code":"ISA.64","verse_code":"ISA.64.11","label":"11","content":"Peb lub Tuamtsev uas dawbhuv thiab zoo nkauj yog qhov chaw uas peb cov yawgkoob tuaj qhuas koj twb raug hluavtaws kub tas, thiab txhua thaj chaw uas peb txaus siab rau puavleej raug puastsuaj tas huv tibsi lawm."},{"bible_id":"1525","chapter_code":"ISA.64","verse_code":"ISA.64.12","label":"12","content":"Tus TSWV, koj tsis quavntsej tej no los? Koj txawm tsis ua ib yam dabtsi li ntag los? Koj yuav cia peb tsau tsawv txojkev txomnyem kom peb tiv tsis taus li los?"},{"bible_id":"1525","chapter_code":"ISA.65","verse_code":"ISA.65.1","label":"1","content":"Tus TSWV hais tias, \u201cKuv tos rawv yuav teb kuv haivneeg tej lus thov, tiamsis lawv tsis thov kuv li. Kuv tos rawv lawv los cuag kuv, tiamsis lawv tsis kam los li thiab. Txawm yog kuv hais tias, \u2018Kuv nyob ntawm no yuav pab nej los lawv tsis kam thov kuv li.\u2019"},{"bible_id":"1525","chapter_code":"ISA.65","verse_code":"ISA.65.2","label":"2","content":"Kuv niaj hnub tos ntsoov kuv cov neeg uas muaj lub siab tawv, tiamsis lawv pheej mus ua txhaum raws li lawv lub siab nyiam."},{"bible_id":"1525","chapter_code":"ISA.65","verse_code":"ISA.65.3","label":"3","content":"Lawv tsis paub txajmuag, lawv thiaj ua kom kuv chim. Lawv muab khoom mus fij rau dab hauv lawv tej vaj tseemceeb  thiab hlawv tej hmoov tshuaj tsw qab rau saum tej thaj txi dab."},{"bible_id":"1525","chapter_code":"ISA.65","verse_code":"ISA.65.4","label":"4","content":"Hmo ntuj lawv nkag mus rau hauv tej qhov tsua thiab hauv tej qhov ntxa, mus sablaj nrog cov neeg tuag lawm tej plig. Lawv noj nqaij npuas thiab haus tej kua nqaij uas muab fij rau dab lawm."},{"bible_id":"1525","chapter_code":"ISA.65","verse_code":"ISA.65.5","label":"5","content":"Thiab lawv tseem hais rau luag tias, \u2018Txav deb ntawm peb, vim peb huv dua nej!\u2019 Cov uas hais li no, kuv ntxub kawg li, kuv txojkev chim rau lawv, mas zoo ib yam li lub cubtawg uas cig tsis paub tuag."},{"bible_id":"1525","chapter_code":"ISA.65","verse_code":"ISA.65.6","label":"6","content":"\u201cTwb muaj lus sau tseg lawm hais tias, kuv yuav tsis zam txim rau lawv li, tiamsis kuv yuav ua pauj rau lawv,"},{"bible_id":"1525","chapter_code":"ISA.65","verse_code":"ISA.65.7","label":"7","content":"kuv yuav rau txim rau lawv tej kev txhaum thiab lawv cov yawgkoob tej kev txhaum huv tibsi. Rau qhov lawv tau mus hlawv hmoov tshuaj tsw qab rau saum tej roob rhuav kuv ntsejmuag. Yog li ntawd, kuv yuav rau txim kom txaus nkaus rau tej kev phem uas lawv ua los lawm.\u201d"},{"bible_id":"1525","chapter_code":"ISA.65","verse_code":"ISA.65.8","label":"8","content":"Tus TSWV hais tias, \u201cTsis muaj ib tug twg muab tej txiv hmab zoo ua kom puastsuaj li; tiamsis tsuas muab tej txiv hmab ntawd los ua cawv haus xwb. Ib yam li ntawd, kuv yuav tsis ua rau lawv raug kev puastsuaj, vim lawv yog kuv cov tubtxib uas ua kuv tes haujlwm."},{"bible_id":"1525","chapter_code":"ISA.65","verse_code":"ISA.65.9","label":"9","content":"Kuv yuav foom hmoov zoo rau cov Yixalayees uas yog xeem Yudas, mas lawv cajces yuav tau kuv lub tebchaws uas muaj roob muaj hav los ua lawv tug; cov neeg uas kuv xaiv los ua kuv cov tubtxib yuav tau nyob hauv lub tebchaws ntawd."},{"bible_id":"1525","chapter_code":"ISA.65","verse_code":"ISA.65.10","label":"10","content":"Lawv yuav pehawm kuv thiab yuav coj lawv tej yaj tej nyuj mus noj zaub hauv lub Tiaj Saloos uas nyob sab hnubpoob thiab hauv lub Hav Covnyom uas nyob sab hnubtuaj."},{"bible_id":"1525","chapter_code":"ISA.65","verse_code":"ISA.65.11","label":"11","content":"\u201cTiamsis nej cov uas tau tso kuv tseg, nej tsis nco txog kuv lub roob Xi-oos uas dawbhuv;  nej teeb thaj teev tus mlom Nkas thiab tus mlom Menis uas yog cov vajtswv ntawm txoj hmoov zoo thiab hmoov phem."},{"bible_id":"1525","chapter_code":"ISA.65","verse_code":"ISA.65.12","label":"12","content":"Nej yuav tau qhov phem; nej yuav tuag rau hniav ntaj hniav riam, vim thaum kuv hu nej tsis teb, thiab thaum kuv hais nej tsis mloog. Nej too hau ntsoov mus ua kev phem, vim nej tsis mloog kuv lus."},{"bible_id":"1525","chapter_code":"ISA.65","verse_code":"ISA.65.13","label":"13","content":"Kuv hais rau nej hais tias, cov tubtxib uas hwm kuv thiab mloog kuv lus yuav muaj noj muaj haus nplua mias, tiamsis nej yuav tshaib nqhis. Kuv cov tubtxib yuav zoo siab heev, tiamsis nej yuav poob ntsejmuag."},{"bible_id":"1525","chapter_code":"ISA.65","verse_code":"ISA.65.14","label":"14","content":"Kuv cov tubtxib yuav hu nkauj zoo siab, tiamsis nej yuav quaj lwj siab ntsuav."},{"bible_id":"1525","chapter_code":"ISA.65","verse_code":"ISA.65.15","label":"15","content":"Cov neeg uas kuv xaiv tseg lawm, yuav tuav nej lub npe foom tsis zoo; kuv yog tus TSWV uas kav txhua tsav yam, kuv yuav muab nej tua povtseg, tiamsis kuv yuav muab cov neeg uas mloog kuv lus tis dua npe tshiab."},{"bible_id":"1525","chapter_code":"ISA.65","verse_code":"ISA.65.16","label":"16","content":"Cov neeg uas nyob hauv lub tebchaws no thov koob hmoov, yuav tsum thov ntawm Vajtswv tus uas muaj kev ncaj ncees. Yog leejtwg yuav coglus, yuav tsum tuav Vajtswv tus uas muaj kev ncaj ncees lub npe, mas nej thiaj tsis nco txog tej kev txomnyem uas nej raug los lawm.\u201d"},{"bible_id":"1525","chapter_code":"ISA.65","verse_code":"ISA.65.17","label":"17","content":"Tus TSWV hais tias, \u201cKuv yuav tsim dua lub ntuj tshiab thiab lub ntiajteb tshiab. Nej yuav tsis nco txog tej uas twb muaj tas los lawm."},{"bible_id":"1525","chapter_code":"ISA.65","verse_code":"ISA.65.18","label":"18","content":"Nej cia li zoo siab rau tej uas kuv tsim dua tshiab ntawd mus ibtxhis. Cov neeg uas nyob hauv lub nroog Yeluxalees tshiab uas kuv tsim yuav muaj kev zoo siab thiab nyob kaj siab lug."},{"bible_id":"1525","chapter_code":"ISA.65","verse_code":"ISA.65.19","label":"19","content":"Kuv yuav zoo siab rau lub nroog Yeluxalees thiab txaus siab kawg nkaus rau kuv haivneeg; yuav tsis hnov suab quaj suab nyiav nyob hauv lub nroog ntawd ib zaug ntxiv li lawm."},{"bible_id":"1525","chapter_code":"ISA.65","verse_code":"ISA.65.20","label":"20","content":"Nyob hauv lub nroog ntawd cov menyuam mos yuav tsis muaj kev ploj kev tuag, thiab txhua tus neeg yuav muaj sia nyob ntev. Cov neeg uas muaj hnubnyoog ib puas xyoo los tseem zoo li tus hluas. Yog leejtwg tuag ua ntej ntawd, ces yog kuv rau txim rau nws xwb."},{"bible_id":"1525","chapter_code":"ISA.65","verse_code":"ISA.65.21+ISA.65.22","label":"21-22","content":"Cov neeg ua tsev yuav tau nyob hauv tej tsev ntawd, tsis yog lwm tus yuav tau nyob. Lawv yuav cog txiv hmab thiab yuav tau haus tej cawv txiv hmab ntawd, tsis yog lwm tus yuav tau haus. Kuv haivneeg yuav muaj hnubnyoog nyob ntev ib yam li tej ntoo. Lawv yuav zoo siab rau txhua yam uas lawv txhais tes ua tau los."},{"bible_id":"1525","chapter_code":"ISA.65","verse_code":"ISA.65.23","label":"23","content":"Txhua yam uas lawv ua yeej yuav tiav, thiab lawv tej menyuam yuav tsis raug kev puastsuaj. Kuv yuav foom koob hmoov rau lawv thiab lawv cov xeebntxwv ib tiam dhau ib tiam mus ibtxhis li."},{"bible_id":"1525","chapter_code":"ISA.65","verse_code":"ISA.65.24","label":"24","content":"Thaum lawv tseem thov kuv tsis tau xaus, kuv twb teb lawv lawm."},{"bible_id":"1525","chapter_code":"ISA.65","verse_code":"ISA.65.25","label":"25","content":"Hma thiab menyuam yaj yuav nrhiav noj ua ke; tsov ntxhuav yuav noj quavnyab ib yam li nyuj noj; neeg thiab tsiaj yuav tsis ntshai nab ntxiv lawm. Saum kuv lub roob Xi-oos uas dawbhuv,  yuav tsis muaj tej xwm phem dabtsi lawm.\u201d"},{"bible_id":"1525","chapter_code":"ISA.66","verse_code":"ISA.66.1","label":"1","content":"Tus TSWV hais tias, \u201cNtuj ceebtsheej yog kuv lub zwmtxwv, ntiajteb yog kuv lub chaw tiag taw. Nej yuav ua lub tsev zoo li cas rau kuv nyob, thiab qhov chaw uas kuv nyob yuav zoo li cas?"},{"bible_id":"1525","chapter_code":"ISA.66","verse_code":"ISA.66.2","label":"2","content":"Kuv yog tus uas tsim lub ntuj thiab lub ntiajteb no tagnrho huv tibsi! Kuv txaus siab heev rau cov neeg uas txo hwjchim, cov neeg uas hloov dua siab tshiab, cov neeg uas hwm kuv thiab mloog kuv lus."},{"bible_id":"1525","chapter_code":"ISA.66","verse_code":"ISA.66.3","label":"3","content":"\u201cNeeg ua raws li lawv lub siab nyiam xwb. Lawv tua ib tug heev nyuj thiab tua ib tug neeg hlawv fij los lawv suav hais tias zoo ib yam; lawv tua ib tug menyuam yaj thiab muab ib tug dev lov cajdab hlawv fij los lawv suav hais tias zoo ib yam; lawv muab nplej thiab ntshav npua fij los lawv suav hais tias zoo ib yam; lawv hlawv tshuaj tsw qab thiab pe mlom los lawv suav hais tias zoo ib yam. Lawv nyiam ua kev phem kev qias xwb."},{"bible_id":"1525","chapter_code":"ISA.66","verse_code":"ISA.66.4","label":"4","content":"Yog li ntawd, kuv yuav tso tej sub tawg sub ntsha uas lawv ntshai los raug lawv, rau qhov thaum kuv hu tsis muaj leejtwg teb, thaum kuv hais tsis muaj leejtwg mloog. Lawv txhob txwm tsis mloog kuv lus thiab mus ua phem nkaus xwb.\u201d"},{"bible_id":"1525","chapter_code":"ISA.66","verse_code":"ISA.66.5","label":"5","content":"Nej cov uas ntshai thiab hwm tus TSWV, cia li mloog nws tej lus no: \u201cRau qhov nej muab siab npuab kuv, nej cov neeg muaj qee leej thiaj li ntxub nej thiab tsis kam nrog nej sib raug zoo. Lawv thuam nej hais tias, \u2018Cia tus TSWV ua nws tej txujci rau nej pom thiab cawm kom nej dim, peb xav pom nej txojkev zoo siab kawg li.\u2019 Tiamsis lawv yuav poob ntsejmuag!"},{"bible_id":"1525","chapter_code":"ISA.66","verse_code":"ISA.66.6","label":"6","content":"Ua tib zoo mloog! Tej suab nrov ntsoog qees hauv nroog, thiab lub suab uas nrov hauv lub Tuamtsev tuaj twb yog tus TSWV rau txim rau nws cov yeebncuab ntag!"},{"bible_id":"1525","chapter_code":"ISA.66","verse_code":"ISA.66.7","label":"7","content":"\u201cKuv lub nroog uas dawbhuv zoo ib yam li tus pojniam uas yug tau menyuam sai heev, tsis hnov mob plab li twb yug tau nws tus tub lawm."},{"bible_id":"1525","chapter_code":"ISA.66","verse_code":"ISA.66.8","label":"8","content":"Puas muaj leejtwg tau hnov lossis tau pom dua ib zaug li? Puas muaj ib haivneeg twg uas ib hnub xwb, txawm yuav cia li sawv tau ua ib lub tebchaws? Lub nroog Xi-oos yuav huamvam sai ua ib haivneeg; nws yuav tsis tau tiv kev txomnyem ntxiv lawm."},{"bible_id":"1525","chapter_code":"ISA.66","verse_code":"ISA.66.9","label":"9","content":"Nej tsis txhob xav hais tias kuv coj kuv haivneeg los txog lub caij yug lawv los kuv tseem tsis tau pub yug.\u201d Tus TSWV yog tus uas hais tej lus no ntag."},{"bible_id":"1525","chapter_code":"ISA.66","verse_code":"ISA.66.10","label":"10","content":"Nej cov uas nyiam lub nroog Yeluxalees, nej cia li nrog lub nroog Yeluxalees zoo siab, thiab txaus siab rau nws! Nej cov uas quaj ntsuag rau lub nroog Yeluxalees, nej cia li nrog nws zoo siab!"},{"bible_id":"1525","chapter_code":"ISA.66","verse_code":"ISA.66.11","label":"11","content":"Nej yuav zoo siab rau lub nroog Yeluxalees txojkev vammeej, ib yam li tus menyuam uas txaus siab tau noj nws niam lub mis."},{"bible_id":"1525","chapter_code":"ISA.66","verse_code":"ISA.66.12","label":"12","content":"Tus TSWV hais tias, \u201cKuv yuav coj kev vammeej los rau nej mus ibtxhis; txhua haivneeg tej nyiaj yuav ntws laub lug los rau nej ib yam li tus dej ntws tsis paub nqhuab li. Nej yuav zoo li tus menyuam mos uas leej niam hlub heev, thiab muab puag rawv noj mis hauv nws lub xubntiag."},{"bible_id":"1525","chapter_code":"ISA.66","verse_code":"ISA.66.13","label":"13","content":"Kuv yuav nplig nej siab hauv lub nroog Yeluxalees ib yam li leej niam nplig nws cov menyuam siab."},{"bible_id":"1525","chapter_code":"ISA.66","verse_code":"ISA.66.14","label":"14","content":"Thaum nej pom tej xwm no tshwmsim los nej yuav zoo siab; qhov ntawd yuav ua rau nej muaj zog thiab noj qab nyob zoo. Ces nej thiaj yuav paub hais tias kuv yog tus TSWV uas pab cov neeg mloog kuv lus, thiab kuv chim rau kuv cov yeebncuab.\u201d"},{"bible_id":"1525","chapter_code":"ISA.66","verse_code":"ISA.66.15","label":"15","content":"Tus TSWV yuav nrog nplaim taws ua ke los. Nws yuav caij rawv cua daj cua dub los thiab nws yuav rau txim rau tus uas ua rau nws chim."},{"bible_id":"1525","chapter_code":"ISA.66","verse_code":"ISA.66.16","label":"16","content":"Tus TSWV yuav tso hluavtaws thiab ntaj los rau txim rau txhua haivneeg nyob hauv ntiajteb uas nws pom hais tias ua txhaum, mas tej neeg yuav raug tua tuag coob kawg li."},{"bible_id":"1525","chapter_code":"ISA.66","verse_code":"ISA.66.17","label":"17","content":"Tus TSWV hais tias, \u201cCov neeg uas ua kevcai ntxuav kom lawv huv mus pe dab rau hauv tej vaj txi dab,  noj nqaij npuas, noj nas tsuag thiab noj tej zaub mov uas kuv txwv tsis pub noj yuav raug kev puastsuaj tas."},{"bible_id":"1525","chapter_code":"ISA.66","verse_code":"ISA.66.18","label":"18","content":"Kuv yeej paub  tej haujlwm uas lawv ua thiab tej uas lawv lub siab xav. Kuv yuav sau txhua haivneeg los ua ke.  Thaum lawv los txhij lawm, lawv yuav pom kuv lub hwjchim"},{"bible_id":"1525","chapter_code":"ISA.66","verse_code":"ISA.66.19","label":"19","content":"thiab paub hais tias kuv yog tus uas txiav txim rau lawv. \u201cTiamsis kuv yuav tseg qee leej nyob thiab txib lawv mus qhia txhua haivneeg thiab tej tebchaws deb deb uas tsis tau hnov kuv lub npe thiab tsis tau pom dua kuv lub hwjchim, thiab mus rau tim tebchaws Xapees, tebchaws Linpias  thiab tebchaws Lidias uas muaj cov neeg txawj tua hneevnti, thiab hauv tebchaws Tunpas, thiab pem tebchaws Kilis. Lawv yuav mus qhia kuv lub hwjchim rau hauv cov tebchaws ntawd."},{"bible_id":"1525","chapter_code":"ISA.66","verse_code":"ISA.66.20","label":"20","content":"Lawv yuav coj nej cov kwvtij tawm hauv txhua lub tebchaws rov los rau kuv. Lawv yuav coj nej cov kwvtij caij nees, caij zag, caij ntxhuav, caij tsheb nees ua rog thiab caij tsheb nyuj los rau ntawm kuv lub roob dawbhuv  ib yam li cov Yixalayees muab hmoov nplej ntim rau hauv tej tais phiab uas ntxuav huv lawm, thiab yuav coj mus fij rau hauv lub Tuamtsev."},{"bible_id":"1525","chapter_code":"ISA.66","verse_code":"ISA.66.21","label":"21","content":"Kuv yuav tsa lawv qee leej ua povthawj thiab ua cov Levis, tus TSWV hais li ntawd.\u201d"},{"bible_id":"1525","chapter_code":"ISA.66","verse_code":"ISA.66.22","label":"22","content":"Tus TSWV hais tias, \u201cKuv lub hwjchim yuav tuav lub ntuj tshiab thiab lub ntiajteb tshiab kom nyob ruaj, mas nej cajces thiab nej lub npe yuav nyob ruaj khov ib yam li ntawd."},{"bible_id":"1525","chapter_code":"ISA.66","verse_code":"ISA.66.23","label":"23","content":"Txhua hnub Hli Xiab thiab Hnub Xanpataus, txhua haivneeg yuav tuaj pehawm kuv hauv lub nroog Yeluxalees no."},{"bible_id":"1525","chapter_code":"ISA.66","verse_code":"ISA.66.24","label":"24","content":"Thaum lawv tawm mus, lawv yuav pom cov neeg uas ntxeev siab rau kuv tej cev tuag. Cov kas uas noj lawv tej cev yuav tsis tuag thiab yuav tsis muaj leejtwg tua tau tej hluavtaws uas kub lawv ntawd li. Tej cev tuag ntawd yuav qias neeg thoob ntiajteb.\u201d"}]