[{"bible_id":"1726","chapter_code":"ISA.1","verse_code":"ISA.1.1","label":"1","content":"Zaaj ywgtoog kws Vaajtswv qha rua Amauxes tug tub Yaxayas, kuas nwg pum txug cov Yudas hab lub nroog Yeluxalees, thaus lub sijhawm kws Uxiyas, Yauthaas, Ahas hab Hexekiyas puab ua vaajntxwv kaav cov Yudas."},{"bible_id":"1726","chapter_code":"ISA.1","verse_code":"ISA.1.2","label":"2","content":"Tug TSWV has tas, \u201cLub ntuj hab lub nplajteb, ca le noog tej lug kws kuv has! Tej mivnyuas kws kuv yug hab tu hlub tau ntxeev sab rua kuv."},{"bible_id":"1726","chapter_code":"ISA.1","verse_code":"ISA.1.3","label":"3","content":"Nyuj paub has tas leejtwg yog nyuj tug tswv, hab neeg luav paub has tas lub dlaab zaub kws tug tswv pub rua neeg luav noj nyob qhov twg. Tabsis cov Yixalayees tsi paub puab tug TSWV, kuv tsaav tuabneeg tsi totaub hlo le.\u201d"},{"bible_id":"1726","chapter_code":"ISA.1","verse_code":"ISA.1.4","label":"4","content":"Tsaav tuabneeg kws ua txhum, mej yog cov kws muaj kev txhum luj. Cov noob kws ua phem ua qas, cov mivnyuas kws ua kev puamtsuaj! Mej tau tso tug TSWV tseg lawm. Mej tau tuam mom cov Yixalayees tug Vaajtswv kws dlawbhuv hab tig nrausqaum rua nwg."},{"bible_id":"1726","chapter_code":"ISA.1","verse_code":"ISA.1.5","label":"5","content":"Vim le caag mej pheej yuav tsim kev nyuaj sab hab ntxeev sab tsi tseg le? Mej puas xaav kuas kuv rau txim rua mej ntxiv? Mej tej taubhau tub ua kav txhaab thoob plawg, hab mej tej sab tej ntsws tub mob ncug nco lawm."},{"bible_id":"1726","chapter_code":"ISA.1","verse_code":"ISA.1.6","label":"6","content":"Txij ndlua huv kutaw moog nto plawg sau taubhau, thoob plawg mej lub cev tub tsi muaj ib qho zoo le; tsuas pum o, dloog hab ua qhov txhaab xwb. Mej tub tsi qhwv mej tej qhov txhaab, tsi tu kuas zoo hab muab tshuaj rua le."},{"bible_id":"1726","chapter_code":"ISA.1","verse_code":"ISA.1.7","label":"7","content":"Mej lub tebchaws nyob qhuav qhawv tseg, mej tej nroog kub nyab taag tshuav txhaa aav lawm xwb. Lwm tsaav tuabneeg tuaj txeeb mej lub tebchaws kaav taabmeeg mej, hab muab txhua yaam kws mej muaj ua puamtsuaj taag."},{"bible_id":"1726","chapter_code":"ISA.1","verse_code":"ISA.1.8","label":"8","content":"Tug TSWV tub muab Xi-oos tug ntxhais tso povtseg zoo le lub tsev pheebsuab kws nyob huv lub vaaj txiv maab lossis zoo le lub tsev kws nyob huv dlaim teb dlib lossis zoo le lub nroog kws luas vij lawm."},{"bible_id":"1726","chapter_code":"ISA.1","verse_code":"ISA.1.9","label":"9","content":"Yog has tas tug TSWV kws muaj fwjchim luj tsi paab kuas peb qee leej dlim, peb yuav zoo ib yaam le lub nroog Xaudoos hab lub nroog Kaumaulas ntaag."},{"bible_id":"1726","chapter_code":"ISA.1","verse_code":"ISA.1.10","label":"10","content":"Cov tuabneeg kws kaav lub nroog Xaudoos, mej ca le noog tug TSWV tej lug los mas! Cov tuabneeg kws nyob huv lub nroog Kaumaulas, mej ca le tig qhovntsej noog peb tug Vaajtswv tej lug qha."},{"bible_id":"1726","chapter_code":"ISA.1","verse_code":"ISA.1.11","label":"11","content":"Tug TSWV nug has tas, \u201cTej khoom kws mej coj tuaj fij ntau heev rua kuv ntawd, puas tseemceeb rua kuv? Tej yaaj hab tej roj tsaj kws mej muab tuaj hlawv fij rua kuv, dlhuav kuv heev lawm. Kuv yeej tsi txaus sab yuav tej ntshaav yaaj, ntshaav nyuj hab ntshaav tshis ntawd le."},{"bible_id":"1726","chapter_code":"ISA.1","verse_code":"ISA.1.12","label":"12","content":"Leejtwg kuas mej nqaa tej nuav tuaj rua kuv thaus mej tuaj pehawm kuv? Leejtwg kuas mej ua tej nuav, hab ncig moog ncig lug ntawm kuv lub Tuamtsev?"},{"bible_id":"1726","chapter_code":"ISA.1","verse_code":"ISA.1.13","label":"13","content":"Tseg tsi xob nqaa mej tej khoom fij kws tsi muaj nqes tuaj lawm! Kuv dlhuav mej tej paa moov tshuaj tsw qaab kws mej hlawv ntawd kawg le. Kuv tiv tsi taug mej tej rooj noj rooj haus kws mej ua thaus Hli Xab, tej nub Xanpataus hab thaus mej tuaj txoos ua ke ua kevcai; mej ua txhum vim mej ua tsi ncaaj."},{"bible_id":"1726","chapter_code":"ISA.1","verse_code":"ISA.1.14","label":"14","content":"Kuv ntxub qhov kws mej ua rooj noj rooj haus thaus Hli Xab, hab tej nub Xanpataus. Tej ntawd yog lub nraa kws kuv dlhuav ris heev lawm."},{"bible_id":"1726","chapter_code":"ISA.1","verse_code":"ISA.1.15","label":"15","content":"\u201cThaus mej tsaa teg thov kuv, kuv yuav tsi saib mej. Txawm yog mej yuav thov ntev npaum le caag los kuv yuav tsi noog, rua qhov mej tej teg tua tuabneeg."},{"bible_id":"1726","chapter_code":"ISA.1","verse_code":"ISA.1.16","label":"16","content":"Ntxuav kuas mej huv; tso plhuav tej kev phem kev qas kws kuv pum mej ua nuav tseg. Tso plhuav kev phem kev qas tseg"},{"bible_id":"1726","chapter_code":"ISA.1","verse_code":"ISA.1.17","label":"17","content":"hab xyum ua tuabneeg zoo, nrhav kev ncaaj nceeg, paab tej tuabneeg kws raug tsimtxom, ua ncaaj rua cov mivnyuas ntsuag hab paab cov puj ntsuag.\u201d"},{"bible_id":"1726","chapter_code":"ISA.1","verse_code":"ISA.1.18","label":"18","content":"Tug TSWV has tas, \u201cPeb ca le lug sis has txug zaaj nuav. Txawm yog mej tej kev txhum yuav lab cuag ntshaav, kuv yuav ua kuas dlawb paug le dlaus,  Txawm yog mej tej kev txhum dlub dloog ncab los kuv yuav ua kuas dlawb paug le tej plaub yaaj."},{"bible_id":"1726","chapter_code":"ISA.1","verse_code":"ISA.1.19","label":"19","content":"Yog mej noog kuv lug, mej yuav tau noj txhua yaam zoo kws cog huv lub tebchaws nuav;"},{"bible_id":"1726","chapter_code":"ISA.1","verse_code":"ISA.1.20","label":"20","content":"tabsis yog mej tsi noog kuv lug, mej ua tuabneeg sab tawv hab ntxeev sab, mej yuav raug kev pluj kev tuag. Kuv yog tug TSWV kws has tej lug nuav ntaag.\u201d"},{"bible_id":"1726","chapter_code":"ISA.1","verse_code":"ISA.1.21","label":"21","content":"Lub nroog kws muaj kev ncaaj nceeg, nwgnuav dlhau moog ua namndlav, thaus u muaj tuabneeg ncaaj nceeg nyob puv nkaus huv, tabsis nwgnuav tshuav cov tuabneeg tua tuabneeg nyob lawm xwb."},{"bible_id":"1726","chapter_code":"ISA.1","verse_code":"ISA.1.22","label":"22","content":"Lub nroog Yeluxalees, yaav taag lug koj zoo ib yaam le cov tseem nyaj, tabsis nwgnuav mej tub tsi muaj nqes le lawm. Yaav taag lug koj zoo le tej cawv txiv maab kws qaab heev, tabsis nwgnuav koj zoo ib yaam le cov cawv kws tov dlej lawm xwb."},{"bible_id":"1726","chapter_code":"ISA.1","verse_code":"ISA.1.23","label":"23","content":"Koj cov numtswv tau ntxeev sab, hab thooj sab koom ntsws nrug cov tuabneeg tubsaab; puab txaus sab rua tej nyaj kws luas coj tuaj xab hab tej khoom pub. Puab tsi paab txheem cov mivnyuas ntsuag huv tsev tu plaub, hab tsi noog cov puj ntsuag tej lug peev."},{"bible_id":"1726","chapter_code":"ISA.1","verse_code":"ISA.1.24","label":"24","content":"Yog le ntawd, koj ca le noog tug TSWV kws muaj Fwjchim Luj kawg nkaus kws yog cov Yixalayees tug Vaajtswv has tas, \u201cKuv yuav ua pauj rua mej kws yog kuv cov yeebncuab, kuas mej txhaj yuav tsi ua txhum rua kuv ib zag ntxiv lawm."},{"bible_id":"1726","chapter_code":"ISA.1","verse_code":"ISA.1.25","label":"25","content":"Kuv yuav tawmtsaam koj, kuv yuav muab koj tej teev dlub ntxuav kuas dlawb, hab yuav so koj qhov ceb kuas huv."},{"bible_id":"1726","chapter_code":"ISA.1","verse_code":"ISA.1.26","label":"26","content":"Kuv yuav pub kuas koj muaj cov thawjcoj hab cov tuavxaam ib yaam le thaus u koj muaj lawm. Ces luas txhaj yuav hu koj ua lub nroog kws zoo hab ncaaj nceeg.\u201d"},{"bible_id":"1726","chapter_code":"ISA.1","verse_code":"ISA.1.27","label":"27","content":"Vim Vaajtswv yog tug ncaaj nceeg, nwg txhaj cawm lub nroog Yeluxalees, hab txhua tug kws tso kev txhum tseg lawm kuas dlim."},{"bible_id":"1726","chapter_code":"ISA.1","verse_code":"ISA.1.28","label":"28","content":"Tabsis cov tuabneeg kws ntxeev sab rua Vaajtswv hab cov tuabneeg kws ua txhum, nwg yuav muab tsuj kuas puamtsuaj; txhua tug kws tso nwg tseg lawm, nwg yuav muab tua huv tuabsi."},{"bible_id":"1726","chapter_code":"ISA.1","verse_code":"ISA.1.29","label":"29","content":"Koj yuav raug txaajmuag, vim mej txaus sab rua tej ntoo qheb ntawd; koj yuav poob ntsejmuag, vim tej vaaj tseemceeb  kws koj tau xaiv."},{"bible_id":"1726","chapter_code":"ISA.1","verse_code":"ISA.1.30","label":"30","content":"Koj yuav qhuav ntsws ntsee ib yaam le tug ntoo qheb kws tub tuag lawm, hab ib yaam le lub vaaj kws tsi muaj tuabneeg ywg dlej."},{"bible_id":"1726","chapter_code":"ISA.1","verse_code":"ISA.1.31","label":"31","content":"Vim puab tej kev ua phem ua qas, cov tuabneeg muaj zug yuav raug kev puamtsuaj, ib yaam le suavtawg kub tej quavnyaab hab tsi muaj leejtwg tua tau le."},{"bible_id":"1726","chapter_code":"ISA.2","verse_code":"ISA.2.1","label":"1","content":"Tej lug kws Vaajtswv qha rua Amauxes tug tub Yaxayas kuas has rua cov Yudas hab lub nroog Yeluxalees:"},{"bible_id":"1726","chapter_code":"ISA.2","verse_code":"ISA.2.2","label":"2","content":"Yaav tom ntej nuav lub roob kws lub Tuamtsev nyob rua sau, yuav sab dlua tej hauv roob txhua lub huv tuabsi, ntau tsaav tuabneeg yuav sau nthwv tuaj rua sau lub roob ntawd."},{"bible_id":"1726","chapter_code":"ISA.2","verse_code":"ISA.2.3","label":"3","content":"Ntau tsaav tuabneeg yuav tuaj hab has tas, \u201cPeb ca le moog sau tug TSWV lub roob, moog kuas txug sau cov Yixalayees tug Vaajtswv lub Tuamtsev. Nwg yuav qha peb tej kws nwg xaav kuas peb ua; peb yuav taug txujkev kws nwg xaiv rua peb taug. Vaajtswv tej lug qhuab qha tawm huv lub nroog Yeluxalees tuaj; hab nwg has lug huv Xi-oos tuaj rua nwg tsaav tuabneeg.\u201d"},{"bible_id":"1726","chapter_code":"ISA.2","verse_code":"ISA.2.4","label":"4","content":"Nwg yuav ua tug txav txim rua txhua tsaav tuabneeg, puab yuav muab puab tej ntaaj hab rag lug ntaus ua khais, hab muab tej muv ntaus ua lag. Ntau tsaav tuabneeg yuav tsi ua tsuv ua rog hab yuav tsi muaj leejtwg npaaj cuabyeej sis nkaug sis tua ntxiv le lawm."},{"bible_id":"1726","chapter_code":"ISA.2","verse_code":"ISA.2.5","label":"5","content":"Yakhauj cov xeebntxwv, nwgnuav peb ca le taug txujkev kaaj nrig kws tug TSWV tub pub rua peb lawm."},{"bible_id":"1726","chapter_code":"ISA.2","verse_code":"ISA.2.6","label":"6","content":"Vaajtswv, koj tau muab koj tsaav tuabneeg kws yog Yakhauj cov xeebntxwv tso povtseg lawm; rua qhov puab lub tebchaws puv nkaus cov tuabneeg ua khawvkoob kws tuaj saab nubtuaj tuaj hab tuaj huv tebchaws Filitees tuaj.  Puab xyum ua lawv le cov tuabneeg txawv tebchaws ua."},{"bible_id":"1726","chapter_code":"ISA.2","verse_code":"ISA.2.7","label":"7","content":"Puab lub tebchaws muaj nyaj muaj kub nplua mag, hab puab tej nyaj txag yeej tsi paub taag ib zag le. Puab lub tebchaws los muaj neeg nyob puv nkaus huv, hab puab ua tsheb neeg tsi paub tso tseg le."},{"bible_id":"1726","chapter_code":"ISA.2","verse_code":"ISA.2.8","label":"8","content":"Mlom nyob puv nkaus huv puab lub tebchaws, hab puab pe tej kws puab txhais teg puab."},{"bible_id":"1726","chapter_code":"ISA.2","verse_code":"ISA.2.9","label":"9","content":"Puab txhua tug yuav raug txu fwjchim hab poob ntsejmuag. Tug TSWV, thov tsi xob zaam txim rua puab hlo le!"},{"bible_id":"1726","chapter_code":"ISA.2","verse_code":"ISA.2.10","label":"10","content":"Puab yuav tsiv moog nkaum huv tej qhov tsua sau tej roob tsuas, lossis khawb qhov nkaum kuas dlim tug TSWV txujkev chim, hab tsiv nkaum nwg lub fwjchim hab tug tshwjchim kws ci ntsaa ab!"},{"bible_id":"1726","chapter_code":"ISA.2","verse_code":"ISA.2.11","label":"11","content":"Nub ntawd cov tuabneeg khaavtheeb yuav raug txu fwjchim hab thaus ntawd cov tuabneeg sab phem yuav raug kev puamtsuaj. Ces Vaajtswv tuab leeg xwb txhaj le yog tug zoo tshaaj plawg."},{"bible_id":"1726","chapter_code":"ISA.2","verse_code":"ISA.2.12","label":"12","content":"Nub ntawd tug TSWV kws muaj Fwjchim Luj kawg nkaus yuav muab txhua tug kws muaj fwjchim, txhua tug kws khaavtheeb hab cov tuabneeg kws xaav ua tug luj txu fwjchim kuas taag."},{"bible_id":"1726","chapter_code":"ISA.2","verse_code":"ISA.2.13","label":"13","content":"Nwg yuav ua kuas cov ntoo cab peg Roob Lenpanoos hab taagnrho cov ntoo qheb huv tebchaws Npasaas puamtsuaj taag huv tuabsi."},{"bible_id":"1726","chapter_code":"ISA.2","verse_code":"ISA.2.14","label":"14","content":"Nwg yuav rhuav tshem tej roob sab hab tej hauv roob kuas puamtsuaj,"},{"bible_id":"1726","chapter_code":"ISA.2","verse_code":"ISA.2.15","label":"15","content":"rhuav txhua lub chaw tsomfaaj hab tawmtsaam tej ntsaa yeej kws txhim zeb khov kho;"},{"bible_id":"1726","chapter_code":"ISA.2","verse_code":"ISA.2.16","label":"16","content":"tawmtsaam lub nroog Talasis tej nkoj hab tej nkoj kws zoo nkauj kuas tawg taag."},{"bible_id":"1726","chapter_code":"ISA.2","verse_code":"ISA.2.17","label":"17","content":"Cov tuabneeg khaavtheeb yuav raug txu kuas qeg hab muab cov tuabneeg nruj tsiv ua kuas puamtsuaj. Nub ntawd tug TSWV tuab leeg yog tug yuav tau ntsejmuag."},{"bible_id":"1726","chapter_code":"ISA.2","verse_code":"ISA.2.18","label":"18","content":"Hab tej mlom yuav pluj moog taag huv tuabsi."},{"bible_id":"1726","chapter_code":"ISA.2","verse_code":"ISA.2.19","label":"19","content":"Tej tuabneeg suavdlawg yuav tsiv moog nkaum taag rua huv tej qhov tsua sau tej roob tsuas hab khawb qhov nkaum kuas dlim tug TSWV txujkev chim, hab tsiv nkaum nwg lub fwjchim hab tug tshwjchim kws ci ntsaa ab thaus nwg nqeg lug cu lub nplajteb nuav."},{"bible_id":"1726","chapter_code":"ISA.2","verse_code":"ISA.2.20","label":"20","content":"Nub ntawd, puab yuav muab tej nyaj tej kub, hab tej mlom kws puab puab, coj moog povtseg kuas taag huv tuabsi hab tso tseg rua tsuag hab puav lug ua zeg rua."},{"bible_id":"1726","chapter_code":"ISA.2","verse_code":"ISA.2.21","label":"21","content":"Thaus Vaajtswv nqeg lug cu lub nplajteb, tej tuabneeg suavdlawg yuav tsiv moog nkaum huv tej qhov aav hab qhov tsua sau tej roob tsuas, kuas txhaj tsiv dlim nwg txujkev chim, nwg lub fwjchim hab tug tshwjchim kws ci ntsaa ab."},{"bible_id":"1726","chapter_code":"ISA.2","verse_code":"ISA.2.22","label":"22","content":"Tsi xob tso sab rua cov tuabneeg kws txawj tuag. Puab muaj nqes npaum le caag?"},{"bible_id":"1726","chapter_code":"ISA.3","verse_code":"ISA.3.1","label":"1","content":"Tug TSWV kws yog Vaajtswv tug muaj Fwjchim Luj kawg nkaus, muab txhua tsaav yaam hab txhua tug tuabneeg kws nyob huv lub nroog Yeluxalees hab huv lub tebchaws Yudas kws cov tuabneeg ca sab ntsoov rua, tshem huv tuabsi moog. Nwg tseem muab puab tej zaub mov hab puab tej dlej,"},{"bible_id":"1726","chapter_code":"ISA.3","verse_code":"ISA.3.2","label":"2","content":"puab cov tuabneeg muaj zug hab cov tubrog, cov txav txim hab cov povthawj, cov tuabneeg ua khawvkoob, hab cov txwjlaug,"},{"bible_id":"1726","chapter_code":"ISA.3","verse_code":"ISA.3.3","label":"3","content":"tug thawj kws saib tsib caug leej tubrog hab cov thawjcoj kws nrhav kev vaammeej, cov tuavxaam tebchaws, hab txhua tug tuabneeg kws txawj khawvkoob tshem huv tuabsi moog."},{"bible_id":"1726","chapter_code":"ISA.3","verse_code":"ISA.3.4","label":"4","content":"Tug TSWV yuav ca puab cov tub hluas kws tsi tau paub taab ua num ua tswv kaav cov pejxeem."},{"bible_id":"1726","chapter_code":"ISA.3","verse_code":"ISA.3.5","label":"5","content":"Cov pejxeem ib leeg yuav tsimtxom ib leeg. Cov tub hluas yuav tsi fwm tej kev txwjlaug, hab cov tuabneeg tsi muaj meejmom yuav tsi fwm puab cov numtswv."},{"bible_id":"1726","chapter_code":"ISA.3","verse_code":"ISA.3.6","label":"6","content":"Thaus lub sijhawm ntawd ib tug huv ib xeem yuav has rua puab ib tug kwvtij has tas, \u201cKoj yog tug kws tseem tshuav rig tsho naav; koj ca le lug ua tug coj peb lub sijhawm kws raug kev txomnyem nuav.\u201d"},{"bible_id":"1726","chapter_code":"ISA.3","verse_code":"ISA.3.7","label":"7","content":"Tabsis nwg teb has tas, \u201cTsi yog kuv! Kuv tsi kaam paab mej. Kuv los tsi muaj rig tsho naav hab tsi muaj mov noj ib yaam nkaus. Tsi xob tsaa kuv ua tug coj mej.\u201d"},{"bible_id":"1726","chapter_code":"ISA.3","verse_code":"ISA.3.8","label":"8","content":"Qhov tseeb, lub nroog Yeluxalees taabtom raug kev puamtsuaj lawm! Cov Yudas qaug taag rua huv aav! Tej lug kws puab has hab tej num kws puab ua puavleej tawmtsaam Vaajtswv; puab taabmeeg tuam mom Vaajtswv le ntaag."},{"bible_id":"1726","chapter_code":"ISA.3","verse_code":"ISA.3.9","label":"9","content":"Puab tej kev ua tsi ncaaj yuav rov ua povthawj tawmtsaam puab. Puab taabmeeg ua kev txhum ib yaam le cov tuabneeg Xaudoos ua. Kev puamtsuaj lug raug puab, vim puab lob kev phem lug rua puab."},{"bible_id":"1726","chapter_code":"ISA.3","verse_code":"ISA.3.10","label":"10","content":"Has rua cov tuabneeg ncaaj nceeg tas puab yuav muaj kev zoo sab,  rua qhov puab yuav tau txais nqe zug zoo vim tej num kws puab ua."},{"bible_id":"1726","chapter_code":"ISA.3","verse_code":"ISA.3.11","label":"11","content":"Tabsis cov tuabneeg ua phem yuav raug kev puamtsuaj; tej kws puab tau ua rua lwm tug lawm, yuav rov lug raug puab."},{"bible_id":"1726","chapter_code":"ISA.3","verse_code":"ISA.3.12","label":"12","content":"Cov tuabneeg qev nyaj tsimtxom kuv tsaav tuabneeg, hab cov tuabneeg txais nyaj qee tug tswv nyaj tug. Kuv tsaav tuabneeg, mej cov thawjcoj coj mej moog yuam kev lawm. Yog le ntawd, mej txhaj tsi paub moog rua txujkev twg le."},{"bible_id":"1726","chapter_code":"ISA.3","verse_code":"ISA.3.13","label":"13","content":"Tug TSWV yeej npaaj rawv has nwg rooj plaub; nwg npaaj txhij yuav txav txim rua nwg tsaav tuabneeg."},{"bible_id":"1726","chapter_code":"ISA.3","verse_code":"ISA.3.14","label":"14","content":"Tug TSWV coj nwg tsaav tuabneeg, cov thawjcoj hab cov kev txwjlaug tuaj txav txim. Nwg has le nuav: \u201cMej txeeb luas tej vaaj txiv maab, hab mej moog txeeb cov tuabneeg pluag tej khoom lug ca rua huv mej tej tsev puv nkaus le."},{"bible_id":"1726","chapter_code":"ISA.3","verse_code":"ISA.3.15","label":"15","content":"Mej tsi muaj cai yuam kuv tsaav tuabneeg hab tsimtxom tej tuabneeg pluag. Kuv yog tug TSWV kws muaj Fwjchim Luj kawg nkaus has tej lug nuav.\u201d"},{"bible_id":"1726","chapter_code":"ISA.3","verse_code":"ISA.3.16","label":"16","content":"Tug TSWV has tas, \u201cMej saib, cov ntxhais kws nyob huv lub nroog Yeluxalees khaavtheeb heev! Puab moog kev tsaa ntswg nuv rua sau ntuj. Puab ob lub qhovmuag saib ntsoov tej kev phem kws puab xaav ua. Puab rhais ruam moog kev mog nyoos, ua rua tej tswb kws puab coj ntawm puab kutaw nrov zum zawg."},{"bible_id":"1726","chapter_code":"ISA.3","verse_code":"ISA.3.17","label":"17","content":"Tabsis kuv yuav rau txim rua puab, kuv yuav chais puab tej plaubhau kuas dlu lug hab ca puab nyob taubhau dlo dlus, kuas puab txaajmuag.\u201d"},{"bible_id":"1726","chapter_code":"ISA.3","verse_code":"ISA.3.18","label":"18","content":"Nub ntawd tug TSWV yuav muab txhua yaam kws cov quaspuj huv Yeluxalees pheej khaavtheeb: tej saw kws puab coj ntawm cejdlaab taws, sau taubhau, ntawm cejdlaab,"},{"bible_id":"1726","chapter_code":"ISA.3","verse_code":"ISA.3.19","label":"19","content":"tej paugteg kws coj ntawm cejdlaab teg, puab tej phuam kws paav taubhau,"},{"bible_id":"1726","chapter_code":"ISA.3","verse_code":"ISA.3.20","label":"20","content":"tej mom, tej hum tshuaj tsw qaab kws puab coj rawv ntawm ncej npaab, hab tej hlaab kws sa ntawm dluav;"},{"bible_id":"1726","chapter_code":"ISA.3","verse_code":"ISA.3.21","label":"21","content":"puab tej nplhaib kws puab coj ntawm ntivteg, tej kauj ntswg kws coj ntawm qhovntswg;"},{"bible_id":"1726","chapter_code":"ISA.3","verse_code":"ISA.3.22","label":"22","content":"puab tej tab ntev kws zoo heev, tej tsho khuam hab tej naab nyaj;"},{"bible_id":"1726","chapter_code":"ISA.3","verse_code":"ISA.3.23","label":"23","content":"puab tej tsho ntev, tej phuam ntaub maag, tej phuam paav cejdlaab, hab tej phuam ntev kws puab ntoo sau taubhau, sau huv tuabsi coj moog povtseg."},{"bible_id":"1726","chapter_code":"ISA.3","verse_code":"ISA.3.24","label":"24","content":"Puab xaav pleev tshuaj kuas tsw qaab, tabsis puab yuav tsw ntxhab; puab xaav sa tej hlaab kws zoo, tabsis puab yuav rhais tab; puab xaav ntsis plaubhau kuas zoo nkauj, tabsis puab yuav dlo hau; puab xaav naav tej tsoog tsho kws zoo; tabsis puab yuav naav khaub hlaab; puab tej kev zoo nkauj yuav hloov ua kev txaajmuag!"},{"bible_id":"1726","chapter_code":"ISA.3","verse_code":"ISA.3.25","label":"25","content":"Cov txivneej huv nroog yuav tuag rua nav ntaaj nav rag, hab tej tubrog yuav tuag taag rua huv tshaav rog."},{"bible_id":"1726","chapter_code":"ISA.3","verse_code":"ISA.3.26","label":"26","content":"Lub nroog Yeluxalees tej roojvaag yuav quaj qw tu sab heev, hab lub nroog ntawd zoo ib yaam le tug quaspuj labqaab kws nyob huv aav."},{"bible_id":"1726","chapter_code":"ISA.4","verse_code":"ISA.4.1","label":"1","content":"Thaus txug lub sijhawm ntawd xyaa tug quaspuj yuav koom ib tug quasyawg hab has tas, \u201cPeb nrhav rua peb noj peb naav, tabsis thov ca peb hu koj has tas, yog peb tug quasyawg, yog le ntawd, peb txhaj yuav tsi muaj kev nyuaj sab hab txaajmuag has tas peb tsi muaj quasyawg.\u201d"},{"bible_id":"1726","chapter_code":"ISA.4","verse_code":"ISA.4.2","label":"2","content":"Thaus txug lub sijhawm ntawd, tug TSWV yuav ua kuas txhua yaam nroj tsuag hab ntoo huv lub tebchaws ntawd rov tuaj hlub mog nyoos hab zoo nkauj heev. Cov pejxeem Yixalayees kws seem yuav zoo sab hab tau koob meej rua tej qoobloo zoo kws puab ua tau huv tej teb."},{"bible_id":"1726","chapter_code":"ISA.4","verse_code":"ISA.4.3","label":"3","content":"Txhua tug tuabneeg kws seem hab muaj npe teev tseg nyob huv lub nroog Yeluxalees, yog cov kws Vaajtswv xaiv tseg, hab luas hu has tas puab yog cov dlawbhuv."},{"bible_id":"1726","chapter_code":"ISA.4","verse_code":"ISA.4.4","label":"4","content":"Thaus ntawd tug Tswv yuav ntxuav Xi-oos cov ntxhais tej kev txhum hab ntxuav tej ntshaav kws nrug rua huv lub plawv nroog Yeluxalees, ntawm nwg lub fwjchim kws yog kev txav txim hab lub fwjchim kws yog nplaim suavtawg."},{"bible_id":"1726","chapter_code":"ISA.4","verse_code":"ISA.4.5","label":"5","content":"Ces Vaajtswv tso fuab pus tsaus nti rua sau lub Roob Xi-oos hab tej chaw kws puab sis sau ua ke, nruab nub muaj fuab pus tsaus nti roog tshaav, mo ntuj muaj nplaim tawg cig laam lug pum kev. Vaajtswv tug tshwjchim ci ntsaa ab lug roog lub nroog ntawd."},{"bible_id":"1726","chapter_code":"ISA.4","verse_code":"ISA.4.6","label":"6","content":"Nruab nub Vaajtswv lub fwjchim yuav ua dluab ntxoo lug roog lub nroog kuas tshaav tsi xob kub, ua lub chaw rua puab tau nyob hab ua lub tsev rua puab tau nkaum naag xub naag cua."},{"bible_id":"1726","chapter_code":"ISA.5","verse_code":"ISA.5.1","label":"1","content":"Kuv yuav hu nkauj rua tug kws kuv hlub noog, zaaj nkauj nuav has txug nwg lub vaaj txiv maab: tug kws kuv hlub muaj ib lub vaaj txiv maab nyob sau lub ncov roob kws aav zoo heev."},{"bible_id":"1726","chapter_code":"ISA.5","verse_code":"ISA.5.2","label":"2","content":"Nwg khawb hab khaws tej pobzeb tawm, nwg cog tej yub txiv maab zoo heev rua. Nwg ua ib lub chaw tsomfaaj zuv tej txiv maab ntawd. Nwg khawb ib lub qhov ua chaw tsuam txiv maab. Nwg tog rawv kuas tej txiv maab sav, tabsis tej txiv maab qaub kawg le."},{"bible_id":"1726","chapter_code":"ISA.5","verse_code":"ISA.5.3","label":"3","content":"\u201cNwgnuav mej cov kws nyob huv lub nroog Yeluxalees hab cov Yudas, mej ca le txav txim rua kuv hab kuv lub vaaj txiv maab."},{"bible_id":"1726","chapter_code":"ISA.5","verse_code":"ISA.5.4","label":"4","content":"Puas tseem tshuav tej yaam dlaabtsi kws tsimnyog kuv ua rua kuv lub vaaj txiv maab ntxiv hab? Vim le caag thaus kuv moog dle cov txiv zoo kws qaab zib, tsua dle tau cov txiv phem kws qaub xwb?"},{"bible_id":"1726","chapter_code":"ISA.5","verse_code":"ISA.5.5","label":"5","content":"\u201cNwgnuav kuv qha rua mej paub qhov kws kuv yuav ua rua kuv lub vaaj txiv maab. Kuv yuav muab tej xuv hlau kws xov ncig lub vaaj rhuav povtseg, hab lub vaaj ntawd yuav raug kev puamtsuaj; kuv yuav muab tej ntsaa laajkaab rhuav huv tuabsi povtseg, kuas tej txiv maab ntawd raug luas tsuj rua huv aav."},{"bible_id":"1726","chapter_code":"ISA.5","verse_code":"ISA.5.6","label":"6","content":"Kuv yuav ua kuas lub vaaj txiv maab nuav tuaj nroj tsuag; kuas tsi muaj tuabneeg taav ntsis lossis npoog aav rua tej hauvpaug, kuv yuav ca xuavpaug nqai hlau hab xuavpaug rau tshws tuaj laum nwg. Kuv yuav txwv fuab cua kuas tsi muaj naag lug ywg lub vaaj nuav.\u201d"},{"bible_id":"1726","chapter_code":"ISA.5","verse_code":"ISA.5.7","label":"7","content":"Tug TSWV kws muaj Fwjchim Luj kawg nkaus lub vaaj txiv maab yog cov Yixalayees. Cov Yudas yog cov txiv maab kws nwg cog rua. Nwg ca sab ntsoov has tas puab yuav ua tuabneeg zoo, tabsis puab tsua ua tuabneeg tua tuabneeg. Nwg ca sab ntsoov has tas puab yuav ua tuabneeg ncaaj nceeg, tabsis cov tuabneeg kws raug puab tsimtxom thov kuas muaj kev ncaaj nceeg."},{"bible_id":"1726","chapter_code":"ISA.5","verse_code":"ISA.5.8","label":"8","content":"Mej yuav raug kev puamtsuaj lauj! Mej yuav ntau lub tsev hab ntau thaaj teb lug ntxiv rua tej kws mej tub muaj lawm. Tsi ntev yuav tsi muaj chaw rua lwm tug nrug mej nyob, tsuas tshuav mej nyob huv lub tebchaws ntawd lawm xwb."},{"bible_id":"1726","chapter_code":"ISA.5","verse_code":"ISA.5.9","label":"9","content":"Kuv nov tug TSWV kws muaj Fwjchim Luj kawg nkaus has tas, \u201cTaagnrho tej tsev luj hab zoo nkauj nuav yuav tsi muaj tuabneeg nyob."},{"bible_id":"1726","chapter_code":"ISA.5","verse_code":"ISA.5.10","label":"10","content":"Cog kaum paav txiv maab, thaus sav tsuas tsuam tau ib thoob cawv xwb, hab tseb kaum kawm noob nplej, thaus sav tsuas sau tau ib kawm xwb.\u201d"},{"bible_id":"1726","chapter_code":"ISA.5","verse_code":"ISA.5.11","label":"11","content":"Mej yuav puamtsuaj lauj! Mej sawv thaus tsi tau kaaj ntug lug haus cawv, hab nyob tsheej taag mo haus cawv kuas mej qaug."},{"bible_id":"1726","chapter_code":"ISA.5","verse_code":"ISA.5.12","label":"12","content":"Thaus mej muaj noj muaj haus, mej ntaus nkauj nogncaas, ntaus nruag, tshuab raaj ntsaws, hab haus cawv. Tabsis mej tsi totaub has tas tug TSWV ua dlaabtsi,"},{"bible_id":"1726","chapter_code":"ISA.5","verse_code":"ISA.5.13","label":"13","content":"yog le ntawd, mej txhaj yuav raug coj moog ib yaam le cov tuabneeg raug txim. Mej cov thawjcoj yuav tuag tshaib hab mej cov pejxeem yuav tuag nqhes."},{"bible_id":"1726","chapter_code":"ISA.5","verse_code":"ISA.5.14","label":"14","content":"Tubtuag teb tshaib nqhes heev, nwg rua ncauj rug tog puab. Tubtuag teb yuav nqog tej numtswv huv lub nroog Yeluxalees nrug cov pejxeem hab puab tej kev lomzem moog kuas taag."},{"bible_id":"1726","chapter_code":"ISA.5","verse_code":"ISA.5.15","label":"15","content":"Txhua tug yuav poob ntsejmuag, hab taagnrho tej tuabneeg khaavtheeb yuav raug txu fwjchim."},{"bible_id":"1726","chapter_code":"ISA.5","verse_code":"ISA.5.16","label":"16","content":"Tabsis tug TSWV kws muaj Fwjchim Luj kawg nkaus yuav qha nwg lub fwjchim ntawm nwg txujkev ncaaj nceeg, hab Vaajtswv tug dlawbhuv qha nwg txujkev dlawbhuv, thaus nwg txav txim rua nwg tsaav tuabneeg."},{"bible_id":"1726","chapter_code":"ISA.5","verse_code":"ISA.5.17","label":"17","content":"Yaaj yuav noj tej nyom tuaj huv tej nroog kws raug puamtsuaj taag, hab tej mivnyuas tshis yuav ntsib lub tshaav zaub kws mog heev."},{"bible_id":"1726","chapter_code":"ISA.5","verse_code":"ISA.5.18","label":"18","content":"Mej yuav puamtsuaj lauj! Mej cov kws tsi kaam tso kev txhum tseg."},{"bible_id":"1726","chapter_code":"ISA.5","verse_code":"ISA.5.19","label":"19","content":"Mej has tas, \u201cCa tug TSWV ua lawv le nwg has tas nwg yuav ua, kuas peb txhaj pum yaam kws nwg ua ntawd. Ca cov Yixalayees tug Vaajtswv kws dlawbhuv ua lawv le tej kws nwg tau npaaj tseg lawm, peb txhaj yuav paub.\u201d"},{"bible_id":"1726","chapter_code":"ISA.5","verse_code":"ISA.5.20","label":"20","content":"Mej yuav puamtsuaj lauj! Mej muab tej lug phem ntxeev has ua lug zoo, hab muab tej lug zoo ntxeev has ua lug phem. Mej muab lug qaab zib ntxeev ua lug ab lug dlaw, hab muab lug ab lug dlaw ntxeev has ua lug qaab zib."},{"bible_id":"1726","chapter_code":"ISA.5","verse_code":"ISA.5.21","label":"21","content":"Mej cov kws pum has tas mej ntse, hab mej cov kws xaav huv mej lub sab has tas mej ntse, mej yuav raug puamtsuaj lauj!"},{"bible_id":"1726","chapter_code":"ISA.5","verse_code":"ISA.5.22","label":"22","content":"Cov tuabneeg kws haus cawv ua tau, hab cov tuabneeg sab tawv kws muab cawv sis tov haus, mej yuav raug puamtsuaj lauj!"},{"bible_id":"1726","chapter_code":"ISA.5","verse_code":"ISA.5.23","label":"23","content":"Tabsis mej txav txim tsi ncaaj, mej yuav tej nyaj xab hab tso tug tuabneeg kws muaj txim tawm nyob ywj sab, hab rau txim rua tug tuabneeg ncaaj nceeg."},{"bible_id":"1726","chapter_code":"ISA.5","verse_code":"ISA.5.24","label":"24","content":"Yog le ntawd, nwgnuav tej quavnyaab npleg hab tej nroj puamkhaab kub nyab le caag, mej tej caag yuav lwj, yuav qhuav hab cua yuav muab ntsawj yaa taag ib yaam le ntawd, vim mej tsi leeg paub tug TSWV kws muaj Fwjchim Luj kawg nkaus txuj kevcai kws cov Yixalayees tug Vaajtswv kws dlawbhuv tau qha tseg rua peb lawm."},{"bible_id":"1726","chapter_code":"ISA.5","verse_code":"ISA.5.25","label":"25","content":"Tug TSWV chim heev rua nwg tsaav tuabneeg hab nwg tsaa nwg txhais teg rau txim rua puab. Tej hauv roob yuav ua zug koog, hab yuav muab cov tuabneeg tuag tso pawg lug rua huv tej plawv kev ib yaam le tej khoom kws muab povtseg. Txawm yog tub muaj npaum le nuav los tug TSWV tseem chim tsi paub kawg, nwg tseem pheej tsaa nwg txhais teg txav txim taag zug le."},{"bible_id":"1726","chapter_code":"ISA.5","verse_code":"ISA.5.26","label":"26","content":"Tug TSWV ua ib yaam cim hu lub tebchaws kws nyob dleb heev,  nwg xuav hu kuas puab tuaj tim qaab ntug tuaj cuag nwg. Hab puab tuaj lawm tag lauj! Puab tso saas ceev kawg le."},{"bible_id":"1726","chapter_code":"ISA.5","verse_code":"ISA.5.27","label":"27","content":"Tsi muaj leejtwg yuav nkeeg, tsi muaj leejtwg yuav qaug le. Puab yuav tsi tsaug zug ib zag le, puab tej hlaab sa los tsi xoob; tej hlua khau los tsi tu."},{"bible_id":"1726","chapter_code":"ISA.5","verse_code":"ISA.5.28","label":"28","content":"Puab tej xub nee los zuag kawg nkaus, hab puab tej neevnti los ntaa txhua raab tshuav qeb lawm xwb, puab cov neeg tej rau tawv ib yaam le pobzeb, hab puab tej tsheb neeg ndlog zoo ib yaam le khaub zeeg cua."},{"bible_id":"1726","chapter_code":"ISA.5","verse_code":"ISA.5.29","label":"29","content":"Cov tubrog nyooj lawg ib yaam le tug tsuv ntxhuav kws tum tau tsaj hab kwv moog rua qhov chaw kws tsi muaj tug lug txeeb tau ntawm nwg."},{"bible_id":"1726","chapter_code":"ISA.5","verse_code":"ISA.5.30","label":"30","content":"Thaus txug nub ntawd, puab yuav nyooj nrov heev thoob plawg lub tebchaws Yixalayees ib yaam le dlej havtxwv ndlaas. Tig saib lub tebchaws saib! Kev tsaus ntuj hab kev nyuaj sab lug lawm lauj! Kev tsaus ntuj muab kev kaaj laum taag lawm."},{"bible_id":"1726","chapter_code":"ISA.6","verse_code":"ISA.6.1","label":"1","content":"Xyoo kws Vaajntxwv Uxiyas tuag, kuv pum tug TSWV nyob sau nwg lub zwmtxwv kws nyob sab heev, hab nwg lub tsho nthuav puv nkaus huv lub Tuamtsev."},{"bible_id":"1726","chapter_code":"ISA.6","verse_code":"ISA.6.2","label":"2","content":"Muaj ib cov xelafees sawv puagncig tug TSWV; ib tug xelafees twg muaj rau phob tis: ob phob tis npug ntsejmuag, ob phob tis npug lub cev hab ob phob tis yaa."},{"bible_id":"1726","chapter_code":"ISA.6","verse_code":"ISA.6.3","label":"3","content":"Puab ib tug has rua ib tug tas: \u201cDlawbhuv, dlawbhuv, dlawbhuv! Vaajtswv tug kws muaj Fwjchim Luj kawg nkaus nwg yog tug dlawbhuv! Nwg tug tshwjchim ci ntsaa ab thoob plawg huv qaab ntuj.\u201d"},{"bible_id":"1726","chapter_code":"ISA.6","verse_code":"ISA.6.4","label":"4","content":"Puab tej suab has lug ntawd ua rua ob tug ncej qhovrooj ua zug koog hab muaj paa nchu auv nab puv nkaus huv lub Tuamtsev."},{"bible_id":"1726","chapter_code":"ISA.6","verse_code":"ISA.6.5","label":"5","content":"Kuv tau has tas, \u201cKuv tsi muaj chaw ca sab rua leejtwg hlo le! Zag nuav kuv tuag lauj, rua qhov tej lug kws kuv has txhua lu puavleej txhum, hab kuv yog ib tug tuabneeg kws nrug cov tuabneeg has lug phem lug qas nyob ua ke xwb. Txawm yog le ntawd los kuv lub qhovmuag tub pum kag tug Vaajntxwv kws yog tug TSWV tug kws muaj Fwjchim Luj kawg nkaus lawm.\u201d"},{"bible_id":"1726","chapter_code":"ISA.6","verse_code":"ISA.6.6","label":"6","content":"Ces txawm muaj ib tug xelafees yaa lug cuag kuv, nwg muab caj tais tau ib lub ncaig tawg cig lab ploog tom lub thaaj nqaa lug rua ntawm kuv."},{"bible_id":"1726","chapter_code":"ISA.6","verse_code":"ISA.6.7","label":"7","content":"Nwg tuav nkaus kuv ob dlaim tawv ncauj, muab lub ncaig tawg ntawd tso pluav rua ntawm kuv ob dlaim tawv ncauj hab has tas, \u201cNwgnuav koj tej kev txhum tub yaaj taag, hab kuv tub zaam koj lub txim lawm, rua qhov lub ncaig tawg nuav tub chwv koj ob dlaim tawv ncauj lawm.\u201d"},{"bible_id":"1726","chapter_code":"ISA.6","verse_code":"ISA.6.8","label":"8","content":"Ces kuv nov tug TSWV nug has tas, \u201cKuv yuav khaiv leejtwg moog? Leejtwg yuav ua tug sawv peb cev moog?\u201d Ces kuv teb has tas, \u201cKuv nyob ntawm nuav! Thov khaiv kuv moog!\u201d"},{"bible_id":"1726","chapter_code":"ISA.6","verse_code":"ISA.6.9","label":"9","content":"Hab nwg has rua kuv tas, \u201cKoj ca le moog, hab has rua cov pejxeem suavdlawg le nuav: \u2018Mej noog taag noog thab, tabsis mej tsi totaub; mej saib taag saib thab, tabsis mej tsi pum muaj dlaabtsi tshwmsim le.\u2019 \u201d"},{"bible_id":"1726","chapter_code":"ISA.6","verse_code":"ISA.6.10","label":"10","content":"Ces nwg has rua kuv tas, \u201cCa le ua kuas tsaav tuabneeg nuav lub sab ruag, qhovntsej laag qhovmuag dlig; kuas puab qhovntsej los tsi nov lug, hab puab qhovmuag los tsi pum kev, hab has lug los tsi totaub. Yog tsi ua le ntawd, nyob tsaam puab tsua tig lug cuag kuv, ces kuv khu puab zoo.\u201d"},{"bible_id":"1726","chapter_code":"ISA.6","verse_code":"ISA.6.11","label":"11","content":"Kuv txhaj nug has tas, \u201cTug TSWV, yuav zoo le nuav moog txug thaus twg?\u201d Tug TSWV teb has tas, \u201cMoog txug thaus tej nroog raug puamtsuaj taag tsi muaj tuabneeg nyob lawm, moog txug thaus tej tsev khoob lug tsi muaj tuabneeg nyob, ca moog txug thaus lub tebchaws nyob qhuav nkuag le tej roob mojsaab qhua."},{"bible_id":"1726","chapter_code":"ISA.6","verse_code":"ISA.6.12","label":"12","content":"Kuv yuav ntab tej tuabneeg tsiv moog pluj qaab ndlais, hab kuas lub tebchaws caj nroj tsuag nyob ntsag tu."},{"bible_id":"1726","chapter_code":"ISA.6","verse_code":"ISA.6.13","label":"13","content":"Txawm yog muaj tuabneeg seem nyob huv txug ib feem kaum xwb los puab tseem yuav raug puamtsuaj taag. Hab puab yuav zoo ib yaam le tej ntoo qheb kws luas muab ntuv taag tshuav lub hauvpaug lawm xwb.\u201d (Lub hauvpaug ntoo ntawd pev txug Vaajtswv tsaav tuabneeg kws yuav rov hlaav tuaj dlua tshab.)"},{"bible_id":"1726","chapter_code":"ISA.7","verse_code":"ISA.7.1","label":"1","content":"Thaus Yauthaas tug tub Ahas kws yog Uxiyas tug xeebtxwv ua vaajntxwv kaav lub tebchaws Yudas, lub tebchaws tau sawv rog. Lexees kws ua vaajntxwv kaav tebchaws Xilias, hab Lemaliyas tug tub Pekas kws ua vaajntxwv kaav tebchaws Yixalayees tau tuaj tua lub nroog Yeluxalees, tabsis puab txeeb tsi tau."},{"bible_id":"1726","chapter_code":"ISA.7","verse_code":"ISA.7.2","label":"2","content":"Thaus muaj tuabneeg moog qha rua Daviv cov xeebntxwv paub has tas, \u201cCov Xilias tau tuaj tsuam yeej rua huv cheebtsaam Efalayees lawm,\u201d nwg lub sab hab nwg cov pejxeem tej sab tshee laim quas txag cuag le cua ntsawj tej ntoo kws nyob huv haav zoov."},{"bible_id":"1726","chapter_code":"ISA.7","verse_code":"ISA.7.3","label":"3","content":"Tug TSWV has rua Yaxayas has tas, \u201cKoj coj koj tug tub Se-as Yasus,  moog cuag vaajntxwv Ahas. Meb yuav ntsib nwg ntawm ntu kev qhov chaw kws cov tuabneeg ntus ntaub nyob, ntawm tug kwj dleg kws lug peg lub paag dlej theem sau lug xaus nkaus."},{"bible_id":"1726","chapter_code":"ISA.7","verse_code":"ISA.7.4","label":"4","content":"Has kuas nwg ceevfaaj tsi xob ua lub sab ywjfaab ywjfwj, tsi xob ntshai lossis nyuaj sab hlo le. Rua qhov Vaajntxwv Lexees hab nwg cov pejxeem Xilias, hab Vaajntxwv Pekas kws yog Lemaliyas tug tub txujkev npautawg tsuas zoo le ob yaav nyuas qaab tawg kws nchu nchu paa lawm xwb."},{"bible_id":"1726","chapter_code":"ISA.7","verse_code":"ISA.7.5","label":"5","content":"Vim cov Xilias tau tuaj nrug cov Yixalayees hab puab tug vaajntxwv ntxeev sab tawmtsaam koj, puab has tas,"},{"bible_id":"1726","chapter_code":"ISA.7","verse_code":"ISA.7.6","label":"6","content":"Ca peb moog tua lub tebchaws Yudas hab ua kuas lub tebchaws ntawd ntshai, hab peb ca le txeeb lub tebchaws ntawd lug ua peb tug, hab muab Tanpees tug tub tsaa ua vaajntxwv kaav lub tebchaws ntawd."},{"bible_id":"1726","chapter_code":"ISA.7","verse_code":"ISA.7.7","label":"7","content":"\u201cTabsis tug TSWV kws yog Vaajtswv has tas, \u2018Tej xwm nuav yuav tsi tshwmsim ib zag le."},{"bible_id":"1726","chapter_code":"ISA.7","verse_code":"ISA.7.8","label":"8","content":"Vim le caag? Rua qhov cov Xilias tsi muaj zug npaum le lub tuamceeb nroog Damaxes, hab Damaxes tsi muaj zug npaum le Vaajntxwv Lexees. Tshuav rau caum tsib xyoos lawm xwb, tsaav tuabneeg Yixalayees yuav tawg ua saab ua sua taag, tsi tsheej ib tsaav tuabneeg lawm."},{"bible_id":"1726","chapter_code":"ISA.7","verse_code":"ISA.7.9","label":"9","content":"Hab cov Yixalayees lub taubhau yog lub nroog Xamalis, hab Xamalis lub taubhau yog Lemaliyas tug tub. \u201c \u2018Yog koj kev ntseeg tsi ruaj tsi khov, koj yuav nyob tsi ruaj tsi khov ib yaam nkaus.\u2019 \u201d"},{"bible_id":"1726","chapter_code":"ISA.7","verse_code":"ISA.7.10","label":"10","content":"Tug TSWV has dlua ib zaaj ntxiv rua Ahas has tas:"},{"bible_id":"1726","chapter_code":"ISA.7","verse_code":"ISA.7.11","label":"11","content":"\u201cCa le thov tug TSWV kws yog koj tug Vaajtswv, ua ib yaam cim kuas tshwmsim rua koj pum. Yaam ntawd tawm huv tubtuag teb qhov kws tub tshaaj plawg lossis tawm sau qaum ntuj qhov kws sab tshaaj plawg tuaj.\u201d"},{"bible_id":"1726","chapter_code":"ISA.7","verse_code":"ISA.7.12","label":"12","content":"Tabsis Ahas teb has tas, \u201cKuv yuav tsi thov ib yaam cim dlaabtsi hab kuv yuav tsi kaam sim tug TSWV sab.\u201d"},{"bible_id":"1726","chapter_code":"ISA.7","verse_code":"ISA.7.13","label":"13","content":"Yaxayas teb has tas, \u201cVaajntxwv Daviv cov xeebntxwv, nwgnuav mej ca le noog kuv has. Qhov kws mej ua rua tuabneeg tsiv sab, puab txhaj ua tsi taug sab ntev, tseem tsi tau txaus mej sab hab los? Mej txhaj ua kuas Vaajtswv tsiv sab hab ua tsi taug sab ntev hab puas yog?"},{"bible_id":"1726","chapter_code":"ISA.7","verse_code":"ISA.7.14","label":"14","content":"Yog le ntawd, Vaajtswv yuav ua ib yaam cim tseemceeb rua mej pum lawv le tau has lug nuav. Ib tug nkaujxwb  yuav xeeb tub hab yuav yug tau ib tug mivtub, nwg yuav muab tis npe hu ua \u2018Emanu-ees.\u2019"},{"bible_id":"1726","chapter_code":"ISA.7","verse_code":"ISA.7.15","label":"15","content":"Nwg yuav haus mig nyuj hab noj zib ntaab,  thaus nwg paub taab lawm, nwg tsi nyam ua qhov phem, tabsis nwg nyam ua qhov zoo xwb."},{"bible_id":"1726","chapter_code":"ISA.7","verse_code":"ISA.7.16","label":"16","content":"Thaus tug mivtub ntawd paub taab lawm, nwg tsi nyam ua qhov phem, tabsis nwg nyam qhov zoo xwb, ob tug vaajntxwv kws ua nruj ua tsiv rua koj ntshai ntawd, ob lub tebchaws yuav nyob nphob xuav tseg."},{"bible_id":"1726","chapter_code":"ISA.7","verse_code":"ISA.7.17","label":"17","content":"\u201cTug TSWV yuav coj kev txomnyem lwj sab lug rua koj, koj cov pejxeem hab koj txiv tsev tuabneeg, thaus ntawd mej yuav raug kev txomnyem heev, tseem txomnyem tshaaj thaus cov Yixalayees faib tebchaws tawm ntawm cov Yudas kws nwg coj tug vaajntxwv kaav cov Axilias tuaj tua mej."},{"bible_id":"1726","chapter_code":"ISA.7","verse_code":"ISA.7.18","label":"18","content":"\u201cNub ntawd, tug TSWV yuav xuav hu cov tuabneeg Iziv kuas sau nthwv tuaj ib yaam le yoov yaa tim ntug dlej Niles tuaj, hab hu cov tuabneeg Axilias sau nthwv huv puab lub tebchaws tuaj ib yaam le ntaab tsiv."},{"bible_id":"1726","chapter_code":"ISA.7","verse_code":"ISA.7.19","label":"19","content":"Puab yuav tuaj sis sau ua npoj ntwg rua huv tej haav, tej toj ntxhaab, huv tej kis pobzeb ntawm tej roob zeb, hab puab yuav nyob puv nkaus ntawm tej haav xuavpaug hab tej nraag puamkhaab."},{"bible_id":"1726","chapter_code":"ISA.7","verse_code":"ISA.7.20","label":"20","content":"\u201cNub ntawd, tug TSWV yuav ndlav ib tug txav plaubhau tim tug dlej Efalates saab nubtuaj tuaj, tug txav plaubhau ntawd yog cov Axilias tug vaajntxwv ntaag; nwg yuav chais mej cov plaubhau, mej cov fwjtxwv hab mej tej plaub thoob plawg ib ce."},{"bible_id":"1726","chapter_code":"ISA.7","verse_code":"ISA.7.21","label":"21","content":"\u201cNub ntawd, ib tug xyuas nyuj hab ob tug maum tshis xwb los yeej yuav cawm tau tug tswv teb txujsa,"},{"bible_id":"1726","chapter_code":"ISA.7","verse_code":"ISA.7.22","label":"22","content":"tug xyuas nyuj hab obtug maum tshis ntawd yuav muaj kua mig ntau heev, hab nwg yuav muaj txaus noj txaus haus. Cov tuabneeg kws seem nyob huv lub tebchaws yuav muaj mig nyuj hab zib ntaab noj haus tsi taag le."},{"bible_id":"1726","chapter_code":"ISA.7","verse_code":"ISA.7.23","label":"23","content":"\u201cNub ntawd, tej vaaj txiv maab zoo heev kws muaj ib txheeb tsob txiv maab ib tsob twg ntaus nqe ib txheeb dlaim nyaj los yuav muab tso tseg rua maab xuavpaug hab ntoo xuavpaug laum kuas tuag taag."},{"bible_id":"1726","chapter_code":"ISA.7","verse_code":"ISA.7.24","label":"24","content":"Tuabneeg yuav nqaa neevnti hab xub vug moog plhob tua tsaj huv tej vaaj ntawd. Rua qhov maab xuavpaug hab ntoo xuavpaug yeej tuaj puv nkaus huv lub tebchaws ntawd."},{"bible_id":"1726","chapter_code":"ISA.7","verse_code":"ISA.7.25","label":"25","content":"Hab maab xuavpaug yuav tuaj puv nkaus sau tej pov roob kws zoo ua teb cog qoob cog loo, hab tsi muaj leejtwg yuav txeem tau moog rua huv le. Yuav ua chaw rua tej nyuj hab tej yaaj moog noj zaub lawm xwb.\u201d"},{"bible_id":"1726","chapter_code":"ISA.8","verse_code":"ISA.8.1","label":"1","content":"Tug TSWV has rua kuv tas, \u201cKoj ca le moog muab ib dlaim txag ntoo luj lug hab sau tej tug tsaj ntawv luj has le nuav:  \u2018Maaj Nrooj Moog Fuab, Ceev Nrooj Moog Txeeb.\u2019"},{"bible_id":"1726","chapter_code":"ISA.8","verse_code":"ISA.8.2","label":"2","content":"Hab kuas Uliyas kws yog tug povthawj hab Yenpelekhiyas tug tub Xakaliyas kws yog ob tug tuabneeg kws mej ca sab rua, lug nrug ua timkhawv.\u201d"},{"bible_id":"1726","chapter_code":"ISA.8","verse_code":"ISA.8.3","label":"3","content":"Tau tsi ntev tom qaab nuav kuv tug quaspuj txawm xeeb tub. Thaus yug tau wb tug tub, tug TSWV has rua kuv tas, \u201cKoj tis nwg lub npe hu ua \u2018Maaj Nrooj Moog Fuab, Ceev Nrooj Moog Txeeb.\u2019"},{"bible_id":"1726","chapter_code":"ISA.8","verse_code":"ISA.8.4","label":"4","content":"Ua ntej tug mivtub nuav txawj hu \u2018Nam\u2019 lossis \u2018Txiv\u2019, tej txhaab nyaj kws nyob huv lub nroog Damaxes hab tej khoom kws fuab tau huv lub nroog Xamalis lug, yuav raug tug vaajntxwv kws kaav tebchaws Axilias tuaj nqaa moog taag huv tuabsi.\u201d"},{"bible_id":"1726","chapter_code":"ISA.8","verse_code":"ISA.8.5","label":"5","content":"Vaajtswv has dlua ib zag ntxiv."},{"bible_id":"1726","chapter_code":"ISA.8","verse_code":"ISA.8.6","label":"6","content":"Nwg has tas, \u201cVim cov tuabneeg nuav tsi leeg paub tug dlej Silau-as  kws ndlwg ntsag tu, hab ntshai Vaajntxwv Lexees hab Vaajntxwv Pekas tshee nyo."},{"bible_id":"1726","chapter_code":"ISA.8","verse_code":"ISA.8.7","label":"7","content":"Kuv kws yog tug TSWV yuav coj tug Dlej Efalates tuaj tawmtsaam puab, nwg muaj zug hab coob kawg le, nwg yog tug vaajntxwv kws kaav tebchaws Axilias hab taagnrho nwg cov tubrog; nwg yuav ndlwg thoob plawg tej kwj hab fuam puv nkaus ntug;"},{"bible_id":"1726","chapter_code":"ISA.8","verse_code":"ISA.8.8","label":"8","content":"nwg yuav ndlwg moog thoob plawg lub tebchaws Yudas, yuav nyaab ntaa yeeg txij nkaus xubpwg hab nyaab txhua tsaav yaam huv tuabsi.\u201d Tabsis Vaajtswv, thov nthuav koj ob phob tis roog taagnrho koj lub tebchaws."},{"bible_id":"1726","chapter_code":"ISA.8","verse_code":"ISA.8.9","label":"9","content":"Txhua tsaav tuabneeg, mej ca le ntshai hab tuaj txoos ua ke los mas! Tej tebchaws kws nyob dleb, mej ca le noog! Mej npaaj rawv tog tawmtsaam, tabsis mej ntshai heev! Yog tag, mej yeej npaaj kuas txhij, tabsis mej ntshai kawg!"},{"bible_id":"1726","chapter_code":"ISA.8","verse_code":"ISA.8.10","label":"10","content":"Ca le npaaj tswvyim, tabsis yuav ua tsi tav. Mej yuav ua tsi tau le mej has, rua qhov Vaajtswv nrug nraim peb."},{"bible_id":"1726","chapter_code":"ISA.8","verse_code":"ISA.8.11","label":"11","content":"Tug TSWV has rua kuv thaus nwg txhais teg kws muaj fwjchim tuav nkaus kuv, nwg ceebtoom kuas kuv tsi xob nrug cov tuabneeg nuav taug puab txujkev. Nwg has tas,"},{"bible_id":"1726","chapter_code":"ISA.8","verse_code":"ISA.8.12","label":"12","content":"\u201cTsi xob koom nrug cov tuabneeg kws tuavhuv ua phem hab tsi xob ntshai tej kws puab ntshai."},{"bible_id":"1726","chapter_code":"ISA.8","verse_code":"ISA.8.13","label":"13","content":"Koj yuavtsum ncu ntsoov has tas, kuv yog tug TSWV kws muaj Fwjchim Luj kawg nkaus, kuv yog tug dlawbhuv, kuv tuab leeg txhaj yog tug kws koj yuavtsum ntshai."},{"bible_id":"1726","chapter_code":"ISA.8","verse_code":"ISA.8.14","label":"14","content":"Rua qhov kuv yog tug dlawbhuv kawg nkaus; kuv yuav yog lub pobzeb kws cov Yudas hab cov Yixalayees dlawm qaug. Hab nwg yuav ua ib rooj ntaa npuj caws tog cov tuabneeg kws nyob huv lub nroog Yeluxalees."},{"bible_id":"1726","chapter_code":"ISA.8","verse_code":"ISA.8.15","label":"15","content":"Muaj ntau leej dlawm qaug; puab yuav qaug ua rua puab nqaj ndluag ntshaav nrug, puab yuav maag rooj ntaa npuj hab lub vuj hlua.\u201d"},{"bible_id":"1726","chapter_code":"ISA.8","verse_code":"ISA.8.16","label":"16","content":"Mej cov kws yog kuv cov thwjtim, mej yuavtsum ceev hab khaws tej lug saamfwm kws Vaajtswv muab cob rua kuv ntawd."},{"bible_id":"1726","chapter_code":"ISA.8","verse_code":"ISA.8.17","label":"17","content":"Kuv yuav nyob tog tug TSWV, txawm yog nwg zais nwg lub ntsejmuag tsi pub Yakhauj tsev tuabneeg pum los kuv tseem tso sab plhuav rua nwg."},{"bible_id":"1726","chapter_code":"ISA.8","verse_code":"ISA.8.18","label":"18","content":"Kuv nyob ntawm nuav nrug cov mivnyuas kws tug TSWV muab pub rua kuv. Tug TSWV kws muaj Fwjchim Luj kawg nkaus lub zwmtxwv nyob sau lub Roob Xi-oos, nwg khaiv peb lug ua cim rua cov Yixalayees."},{"bible_id":"1726","chapter_code":"ISA.8","verse_code":"ISA.8.19","label":"19","content":"Tabsis cov tuabneeg yuav kuas mej ca le moog nug cov tuabneeg saib moov hab saib yaig kws puab has lug tujtawg. Puab yuav has tas, \u201cPuas tsimnyog cov pejxeem moog tuavxaam nrug puab tej vaajtswv hab moog tuavxaam nrug cov tuabneeg tuag kuas paab cov tuabneeg caj?\u201d"},{"bible_id":"1726","chapter_code":"ISA.8","verse_code":"ISA.8.20","label":"20","content":"Mej yuavtsum teb puab has tas, \u201cNoog tej lug kws tug TSWV qha rua mej xwb! Tsi xob noog cov tuabneeg txawj saib yaig tej lug, tej kws puab qha yuav tsi muaj dlaabtsi zoo rua mej.\u201d"},{"bible_id":"1726","chapter_code":"ISA.8","verse_code":"ISA.8.21","label":"21","content":"Cov pejxeem yuav taug kev moog thoob plawg lub tebchaws, tsi muaj kev ca sab hab tshaib plaab qaug quas zig. Thaus puab tshaib plaab hab puab chim, puab yuav foom phem rua puab tug vaajntxwv hab puab tej vaajtswv. Puab yuav tsaa qhovmuag saib sau ntuj"},{"bible_id":"1726","chapter_code":"ISA.8","verse_code":"ISA.8.22","label":"22","content":"lossis saib huv aav, tabsis tsuas pum muaj kev nyuaj sab hab kev tsaus ntuj xwb. Luas yuav lawv puab tsiv moog rua huv qhov tsaus ntuj nti kws ua rua puab ntshai heev. Puab yuav tsiv tsi dlim tej kev txomnyem ntawd ib zag le."},{"bible_id":"1726","chapter_code":"ISA.9","verse_code":"ISA.9.1","label":"1","content":"Txawm le ntawd los yuav tsi muaj kev nyuaj sab rua cov tuabneeg kws tub raug kev txomnyem lug lawm. Yaav taag lug nwg tau coj kev txaajmuag lug rua xeem Xenpuloos lub tebchaws hab xeem Nathalis lub tebchaws, tabsis yaav tom ntej nuav moog, txij ndlua ntawm ntug Havtxwv Meditelanees saab nubtuaj moog txug ncua lub tebchaws kws nyob saab ntug dlej Yauladees tim u, hab peg Kalilais kws cov tuabneeg txawv tebchaws nyob, nwg yuav ua kuas puab rov tau ntsejmuag."},{"bible_id":"1726","chapter_code":"ISA.9","verse_code":"ISA.9.2","label":"2","content":"Cov tuabneeg kws taug kev tsaus ntuj nti, tau pum kev kaaj nrig. Puab nyob huv lub tebchaws kws tsaus ntuj nti, nwgnuav tshaav ntuj ci kaaj nrig rua puab lawm."},{"bible_id":"1726","chapter_code":"ISA.9","verse_code":"ISA.9.3","label":"3","content":"Tug TSWV, koj ua rua puab muaj kev zoo sab heev, tub yog koj pub puab tau zoo nyob kaaj sab lug. Puab txhua tug zoo sab kawg rua tej kws koj tau ua, ib yaam le cov tuabneeg kws zoo sab thaus sau qoobloo, lossis zoo sab ib yaam le thaus faib tej kws moog txeeb tau lug."},{"bible_id":"1726","chapter_code":"ISA.9","verse_code":"ISA.9.4","label":"4","content":"Rua qhov koj tub muab tug quabtwg kws tsuam puab xubpwg, hab muab tug nplawm kws luas nplawm puab nrausqaum luv lawm."},{"bible_id":"1726","chapter_code":"ISA.9","verse_code":"ISA.9.5","label":"5","content":"Txhua nkawm khau kws cov tubrog rau hab puab cov rig tsho kws lu ntshaav yuav muab sau huv tuabsi coj moog hlawv."},{"bible_id":"1726","chapter_code":"ISA.9","verse_code":"ISA.9.6","label":"6","content":"Muaj ib tug mivnyuas tub lug yug huv peb cov lawm! Vaajtswv muab ib tug tub pub rua peb! Hab nwg yuav ua tug kaav peb, nwg lub npe yuav hu ua, \u201cTug Tuavxaam  kws muaj Txujci.\u201d \u201cVaajtswv tug muaj Fwjchim,\u201d \u201cVaaj Leej Txiv tug kws Nyob Moog Ibtxhis,\u201d \u201cVaajntxwv tug kws muaj kev thaajyeeb.\u201d"},{"bible_id":"1726","chapter_code":"ISA.9","verse_code":"ISA.9.7","label":"7","content":"Nwg kev tswjfwm yuav nthuav luj zuj zug hab kev thaajyeeb yuav muaj tsi paub kawg, nyob sau Daviv lub zwmtxwv hab thoob plawg nwg lub tebchaws. Txij nuav moog, nwg yuav txhim khu lub tebchaws, hab tswjfwm moog rua qhov tseeb, hab coj ncaaj nceeg moog ibtxhis tsi kawg. Tug TSWV kws muaj Fwjchim Luj kawg nkaus txav txim sab yuav ua lawv le tej nuav."},{"bible_id":"1726","chapter_code":"ISA.9","verse_code":"ISA.9.8","label":"8","content":"Tug TSWV txav txim rua Yakhauj cov xeebntxwv hab lub tebchaws Yixalayees."},{"bible_id":"1726","chapter_code":"ISA.9","verse_code":"ISA.9.9","label":"9","content":"Txhua tug tuabneeg yuav paub zaaj nuav, cov Efalayees hab cov tuabneeg kws nyob huv lub nroog Xamalis khaavtheeb has tas,"},{"bible_id":"1726","chapter_code":"ISA.9","verse_code":"ISA.9.10","label":"10","content":"\u201cTej thwvcib tub pob taag lawm, tabsis peb yuav muab tej pobzeb lug txhim rua, muab tej nqaaj ntoo xikamaus txav povtseg taag lawm, tabsis peb yuav muab tej nqaaj ntoo thuv kws khov heev lug hloov.\u201d"},{"bible_id":"1726","chapter_code":"ISA.9","verse_code":"ISA.9.11","label":"11","content":"Tug TSWV tshoov puab cov yeebncuab sab  kuas tuaj tawmtsaam puab."},{"bible_id":"1726","chapter_code":"ISA.9","verse_code":"ISA.9.12","label":"12","content":"Cov Xilias kws nyob saab nub tuaj hab cov Filitees kws nyob saab nubpoob rua puab tej qhovncauj tuaj nqog tsaav tuabneeg Yixalayees. Txawm muaj le ntawd los Vaajtswv tseem chim rua puab, hab nwg txhais teg tseem rau txim rua puab tsi tseg."},{"bible_id":"1726","chapter_code":"ISA.9","verse_code":"ISA.9.13","label":"13","content":"Txawm yog tug TSWV kws muaj Fwjchim Luj kawg nkaus tub rau txim rua cov Yixalayees lawm los puab tseem tsi zeem hab tsi tig rov lug cuag tug TSWV le."},{"bible_id":"1726","chapter_code":"ISA.9","verse_code":"ISA.9.14","label":"14","content":"Tug TSWV yuav ua ib nub txav cov Yixalayees tej taubhau, tej kutwv, tej nplooj toovlaaj hab nplooj tauj kuas taag huv tuabsi povtseg."},{"bible_id":"1726","chapter_code":"ISA.9","verse_code":"ISA.9.15","label":"15","content":"Tug tuabneeg laug hab tug muaj meejmom yog lub taubhau, hab cov cevlug kws qha tej lug dlaag yog tug kutwv!"},{"bible_id":"1726","chapter_code":"ISA.9","verse_code":"ISA.9.16","label":"16","content":"Cov tuabneeg kws coj tsoom pejxeem nuav tub yog cov coj puab yuam kev, hab txhua tug kws puab coj puavleej raug luas nqog huv tuabsi lawm."},{"bible_id":"1726","chapter_code":"ISA.9","verse_code":"ISA.9.17","label":"17","content":"Vim le ntawd, tug TSWV txhaj tsi zoo sab rua puab cov tub hluas, hab nwg yuav tsi hlub cov mivnyuas ntsuag hab cov puj ntsuag, rua qhov txhua tug puavleej tsi fwm tug TSWV hab muaj lub sab phem kawg le, hab tej lug kws puab has puavleej yog lug phem xwb. Vim yog muaj tej nuav tug TSWV txhaj chim hab nwg txhais teg tseem rau txim tsi tseg rua puab."},{"bible_id":"1726","chapter_code":"ISA.9","verse_code":"ISA.9.18","label":"18","content":"Cov tuabneeg ua phem tej kev txhum cig ib yaam le lub cub suavtawg, kub tej ntoo xuavpaug hab maab xuavpaug, hab tej toj roob hauv peg nchu paa auv nab."},{"bible_id":"1726","chapter_code":"ISA.9","verse_code":"ISA.9.19","label":"19","content":"Vim tug TSWV kws muaj Fwjchim Luj kawg nkaus chim heev, lub tebchaws txhaj raug kub nyab, tej tuabneeg txhaj zoo le cov roj kws raug suavtawg kub; tsi muaj leejtwg yuav cawm tau nwg tej kwvtij le."},{"bible_id":"1726","chapter_code":"ISA.9","verse_code":"ISA.9.20","label":"20","content":"Cov pejxeem thoob tebchaws xawb txhua tsaav yaam lug noj, tabsis tsi tsau puab plaab, puab tseem rov noj puab tej mivnyuas!"},{"bible_id":"1726","chapter_code":"ISA.9","verse_code":"ISA.9.21","label":"21","content":"Cov Manaxes tawmtsaam cov Efalayees hab cov Efalayees tawmtsaam cov Manaxes; hab ob paab nuav sis sau tawmtsaam cov Yudas. Vim tej nuav tug TSWV txhaj chim heev, hab nwg txhais teg tseem rau txim tsi tseg le."},{"bible_id":"1726","chapter_code":"ISA.10","verse_code":"ISA.10.1","label":"1","content":"Cov tuabneeg kws rhawv kevcai tsi ncaaj nceeg hab cov tuabneeg kws sau kevcai lug tswj kuv tsaav tuabneeg,"},{"bible_id":"1726","chapter_code":"ISA.10","verse_code":"ISA.10.2","label":"2","content":"tsi pub kev ncaaj nceeg rua cov tuabneeg txomnyem hab txwv kuv tsaav tuabneeg pluag txuj cai kuas mej tau cov puj ntsuag hab cov mivnyuas ntsuag tug, mas mej yuav raug kev puamtsuaj lauj."},{"bible_id":"1726","chapter_code":"ISA.10","verse_code":"ISA.10.3","label":"3","content":"Mej yuav ua le caag thaus txug nub kws Vaajtswv txav txim rua mej? Mej yuav ua le caag thaus nwg coj lwm tsaav tuabneeg kws nyob dleb tuaj ua kuas mej puamtsuaj? Mej yuav moog kuas leejtwg paab mej, hab mej yuav muab mej tej nyaj coj moog tso rua qhov twg?"},{"bible_id":"1726","chapter_code":"ISA.10","verse_code":"ISA.10.4","label":"4","content":"Mej yuav raug tua tuag taag rua huv tshaav rog lossis raug caab moog kaw nrug cov tuabneeg raug txim. Vim tej nuav nwg chim heev; nwg txhais teg txhaj rau txim tsi tseg rua mej."},{"bible_id":"1726","chapter_code":"ISA.10","verse_code":"ISA.10.5","label":"5","content":"Vaajtswv has tas, \u201cAxilias! Kuv yuav siv cov Axilias ua raab qws rau txim rua cov tuabneeg kws ua rua kuv chim."},{"bible_id":"1726","chapter_code":"ISA.10","verse_code":"ISA.10.6","label":"6","content":"Kuv tso cov Axilias moog tawmtsaam tsaav tuabneeg kws tsi leeg yuav Vaajtswv, kuv has kuas puab moog tawmtsaam cov tuabneeg kws ua rua kuv chim, kuas moog txeeb, moog nyag hab moog tsimtxom cov tuabneeg ntawd ib yaam le tsuj tej moov aav huv tej plawv kev.\u201d"},{"bible_id":"1726","chapter_code":"ISA.10","verse_code":"ISA.10.7","label":"7","content":"Tabsis tej nuav tsi lawv le fuabtais xaav, nwg lub sab tsi xaav le ntawd, nwg lub homphaj yog xaav ua kuas puamtsuaj xwb, hab txav txhua tsaav tuabneeg kuas tu kev nrho."},{"bible_id":"1726","chapter_code":"ISA.10","verse_code":"ISA.10.8","label":"8","content":"Nwg khaav has tas, \u201cTsi yog kuv cov thawj tubrog txhua tug puavleej yog vaajntxwv huv tuabsi los?"},{"bible_id":"1726","chapter_code":"ISA.10","verse_code":"ISA.10.9","label":"9","content":"Kuv txeeb tau lub nroog Kanaus hab lub nroog Kakhemis, lub nroog Hamas hab lub nroog Alepas. Kuv txeeb tau lub nroog Xamalis hab lub nroog Damaxes huv tuabsi."},{"bible_id":"1726","chapter_code":"ISA.10","verse_code":"ISA.10.10","label":"10","content":"Kuv txhais teg rau txim rua cov tebchaws kws pe mlom, cov mlom ntawd tseem ntau tshaaj cov kws nyob huv lub nroog Yeluxalees hab lub nroog Xamalis."},{"bible_id":"1726","chapter_code":"ISA.10","verse_code":"ISA.10.11","label":"11","content":"Kuv tub ua rua lub nroog Xamalis hab tej mlom kws nyob huv raug puamtsuaj taag huv tuabsi lawm, kuv yuav ua ib yaam le ntawd rua lub nroog Yeluxalees hab cov mlom kws nyob huv kuas puamtsuaj hab.\u201d"},{"bible_id":"1726","chapter_code":"ISA.10","verse_code":"ISA.10.12","label":"12","content":"Tabsis tug Tswv has tas, \u201cThaus kuv ua kuv tej num sau Roob Xi-oos hab huv lub nroog Yeluxalees taag lawm, kuv yuav rau txim rua tug fuabtais kws kaav tebchaws Axilias, vim nwg txujkev khaavtheeb.\u201d"},{"bible_id":"1726","chapter_code":"ISA.10","verse_code":"ISA.10.13","label":"13","content":"Tug fuabtais kws kaav tebchaws Axilias khaav has tas, \u201cTej num nuav yog kuv tuab leeg ua tav xwb. Kuv muaj zug, muaj tswvyim hab ntse heev. Kuv naam lwm tsaav tuabneeg tej nrim dlej nrim aav hab txhaav puab tej nyaj txag nqaa lug. Kuv zoo le tug txiv nyuj kws nrau cov tuabneeg kws nyob sau tej zwmtxwv kuas poob taag."},{"bible_id":"1726","chapter_code":"ISA.10","verse_code":"ISA.10.14","label":"14","content":"Txhua tsaav tuabneeg kws nyob huv nplajteb nuav zoo ib yaam le tej zeg noog, kuv muab puab tej nyaj txag yoojyim ib yaam le kuv muab tej qai noog; tsi muaj ib tug twg ntxuaj tis kuas kuv ntshai hab tsi muaj ib tug twg qheb qhovncauj nthe kuv.\u201d"},{"bible_id":"1726","chapter_code":"ISA.10","verse_code":"ISA.10.15","label":"15","content":"Tug TSWV has tas, \u201cRaab taus muaj peevxwm tsaav tau fwjchim luj dlua tug kws siv raab taus los? Raab kaw tseemceeb dlua tug kws siv raab kaw los? Raab qws nqaa tsi taug tug tuabneeg kws siv raab qws? Tsuas yog tug tuabneeg kws siv raab qws txhaj nqaa taug raab qws xwb.\u201d"},{"bible_id":"1726","chapter_code":"ISA.10","verse_code":"ISA.10.16","label":"16","content":"Tug TSWV kws muaj Fwjchim Luj kawg nkaus yuav tso kaab mob lug rau txim rua cov tuabneeg kws puab txaav kuas puab rog rog. Huv puab lub nrog cev yuav kub ib yaam le suavtawg hlawv."},{"bible_id":"1726","chapter_code":"ISA.10","verse_code":"ISA.10.17","label":"17","content":"Vaajtswv yog cov Yixalayees lub teeb kws ci pum kev, nwg yog lub cubtawg ntawd ntaag. Cov Yixalayees tug Vaajtswv kws dlawbhuv yuav ua tug nplaim tawg, nub ntawd yuav kub txhua yaam, txawm yog tej maab xuavpaug hab tej ntoo xuavpaug los yuav kub nyab taag huv tuabsi."},{"bible_id":"1726","chapter_code":"ISA.10","verse_code":"ISA.10.18","label":"18","content":"Tug TSWV yuav muab nwg tej haav zoov hab nwg tej teb ua kuas puamtsuaj taag, tsi has tug ntsujplig hab lub cev, yuav zoo ib yaam le tej kaab mob phem lug raug cov tuabneeg ntawd kuas puamtsuaj ntaag."},{"bible_id":"1726","chapter_code":"ISA.10","verse_code":"ISA.10.19","label":"19","content":"Huv lub haav zoov ntawd tsuas tshuav tsob puav ntoo lawm xwb, txawm yog tej mivnyuas yau los yeej suav txheeb."},{"bible_id":"1726","chapter_code":"ISA.10","verse_code":"ISA.10.20","label":"20","content":"Nub ntawd cov Yixalayees kws seem yuav tsi vaamkhom lub tebchaws kws muab puab ua puamtsuaj ntawd. Tabsis puab yuav muab sab npuab tug TSWV kws yog cov Yixalayees tug Vaajtswv kws dlawbhuv, tug ncaaj nceeg hab tug tseeb."},{"bible_id":"1726","chapter_code":"ISA.10","verse_code":"ISA.10.21","label":"21","content":"Cov Yixalayees kws seem, yuav rov lug cuag puab tug Vaajtswv kws muaj fwjchim luj kawg nkaus."},{"bible_id":"1726","chapter_code":"ISA.10","verse_code":"ISA.10.22","label":"22","content":"Txawm yog cov Yixalayees coob npaum le tej xuabzeb ntawm ntug havtxwv los cov kws tau rov lug muaj tsawg kawg le. Kev txav txim yeej muaj teem tseg rua tuabneeg lawm, hab yeej tsimnyog puab raug kawg le."},{"bible_id":"1726","chapter_code":"ISA.10","verse_code":"ISA.10.23","label":"23","content":"Tug TSWV tug kws muaj Fwjchim Luj kawg nkaus yuav tso kev puamtsuaj lug rua huv lub nplajteb nuav lawv le nwg has tseg lawm."},{"bible_id":"1726","chapter_code":"ISA.10","verse_code":"ISA.10.24","label":"24","content":"Tug TSWV kws muaj Fwjchim Luj kawg nkaus has tas, \u201cKuv tsaav tuabneeg kws nyob huv lub nroog Xi-oos, mej tsi xob ntshai cov Axilias thaus puab nqaa qws hab nqaa nplawm tuaj ntaus mej, ib yaam le cov Iziv tau ua rua mej."},{"bible_id":"1726","chapter_code":"ISA.10","verse_code":"ISA.10.25","label":"25","content":"Kuv txujkev chim kws rau txim rua mej tub yuav dlhau, kuv txujkev chim yuav ua kuas puab raug kev puamtsuaj."},{"bible_id":"1726","chapter_code":"ISA.10","verse_code":"ISA.10.26","label":"26","content":"Kuv yog tug TSWV kws muaj fwjchim luj kawg nkaus, kuv yuav muab kuv tug nplawm ntaus puab ib yaam le kuv ntaus cov Midias ntawm lub Pobzeb Aules, hab kuv tsaa kuv tug nplawm rua sau cov dlej havtxwv, ib yaam le kuv ua rua cov Iziv."},{"bible_id":"1726","chapter_code":"ISA.10","verse_code":"ISA.10.27","label":"27","content":"Nub ntawd, kuv yuav tso kuas mej dlim ntawm cov Axilias, puab lub nraa nyaav yuav nplaam sau mej xubpwg, hab puab tug quabtwg ntawm mej cejdlaab yuav luv.\u201d"},{"bible_id":"1726","chapter_code":"ISA.10","verse_code":"ISA.10.28","label":"28","content":"Cov tubrog Axilias tau moog txeeb lub nroog A-is;  puab tuaj dlhau lub nroog Minkaloos, puab txhaj muab puab tej khoom coj tuaj tso rua huv lub nroog Mikamas."},{"bible_id":"1726","chapter_code":"ISA.10","verse_code":"ISA.10.29","label":"29","content":"Puab hlaa dlhau plawg lub kwj haa rua saab tid, hab puab pw ib mos huv lub nroog Nkenpas! Cov pejxeem kws nyob huv lub nroog Lamas ntshai heev, hab cov tuabneeg kws nyob huv Vaajntxwv Xa-ules lub zog Nkinpe-as tsiv taag lawm."},{"bible_id":"1726","chapter_code":"ISA.10","verse_code":"ISA.10.30","label":"30","content":"Cov tuabneeg Nkalees, ca le quaj los mas! Cov tuabneeg La-isas, ca le noog! Cov tuabneeg Anathaus, ca le teb nwg!"},{"bible_id":"1726","chapter_code":"ISA.10","verse_code":"ISA.10.31","label":"31","content":"Cov tuabneeg Mamenas taabtom tsiv, hab cov tuabneeg Nkenpas yuavtsum tsiv tag kuas dlim."},{"bible_id":"1726","chapter_code":"ISA.10","verse_code":"ISA.10.32","label":"32","content":"Nub nua yeebncuab tub tuaj puv taag rua huv lub nroog Naunpas lawm, hab puab yuav yog nrig rua lub Roob Xi-oos kws nyob huv lub nroog Yeluxalees."},{"bible_id":"1726","chapter_code":"ISA.10","verse_code":"ISA.10.33","label":"33","content":"Tug TSWV kws muaj Fwjchim Luj kawg nkaus yuav muab puab txu kuas poob ib yaam le txu tej ceg ntoo. Puab txujkev khaavtheeb hab tsaav fwjchim kws sab heev yuav raug muab ntuv kuas qaug hab poob tsim."},{"bible_id":"1726","chapter_code":"ISA.10","verse_code":"ISA.10.34","label":"34","content":"Tug TSWV yuav muab taus ntuv puab ib yaam le ntuv ntoo huv plawv zoov, txawm yog tej ntoo kws zoo heev peg Roob Lenpanoos los yeej yuav qaug taag tuabsi!"},{"bible_id":"1726","chapter_code":"ISA.11","verse_code":"ISA.11.1","label":"1","content":"Daviv caajceg zoo ib yaam le tsob ntoo kws tub muab ntuv lawm; tabsis lub hauvpaug rov hlaav dlua ib tug ntsuag tshab. Yog le ntawd, tug vaajntxwv tshab yuav sawv huv Daviv cov xeebntxwv lug."},{"bible_id":"1726","chapter_code":"ISA.11","verse_code":"ISA.11.2","label":"2","content":"Vaajtswv tug ntsujplig yuav pub kuas nwg muaj tswvyim, muaj kev txawj ntse hab paub tswj nwg tsaav tuabneeg. Nwg yuav paub tug TSWV lub sab nyam hab fwm tug TSWV,"},{"bible_id":"1726","chapter_code":"ISA.11","verse_code":"ISA.11.3","label":"3","content":"hab nwg nyob kaaj sab lug vim nwg noog Vaajtswv lug. Nwg yuav tsi txav txim lawv le nwg lub qhovmuag pum lossis nwg lub qhovntsej nov,"},{"bible_id":"1726","chapter_code":"ISA.11","verse_code":"ISA.11.4","label":"4","content":"nwg yuav txav txim ncaaj nceeg rua cov tuabneeg pluag, hab tsaa cov tuabneeg kws tsi muaj leejtwg paab txuj cai. Nwg lu lug has zoo yaam le raab qws kws ntaus lub nplajteb nuav, hab nwg tej paa yuav tua cov tuabneeg sab phem."},{"bible_id":"1726","chapter_code":"ISA.11","verse_code":"ISA.11.5","label":"5","content":"Kev ncaaj nceeg yuav ua nwg txuj hlaab sa, hab kev ua sab ncaaj yuav ua pluaj ntaub rua nwg paav dluav."},{"bible_id":"1726","chapter_code":"ISA.11","verse_code":"ISA.11.6","label":"6","content":"Maa hab yaaj yuav nyob tau ua ke, tsuv pomtxwv yuav pw nrug mivnyuas tshis. Mivnyuas nyuj hab mivnyuas tsuv ntxhuav yuav noj zaub ua ke, hab tej mivnyuas yau yuav ua cov yug tej tsaj ntawd."},{"bible_id":"1726","chapter_code":"ISA.11","verse_code":"ISA.11.7","label":"7","content":"Nyuj hab dlais yuav noj zaub ua ke, mivnyuas nyuj hab mivnyuas dlais yuav pw ua ke; tsuv ntxhuav yuav noj quavnyaab ib yaam le nyuj noj."},{"bible_id":"1726","chapter_code":"ISA.11","verse_code":"ISA.11.8","label":"8","content":"Txawm yog tug mivnyuas yau kws tseem noj mig, moog ua si ze ntawm tug naab muaj taug lub qhov los tsi ntshai, hab mivnyuas yau yuav cev teg kov naab los naab tsi tum."},{"bible_id":"1726","chapter_code":"ISA.11","verse_code":"ISA.11.9","label":"9","content":"Sau Xi-oos kws yog Vaajtswv lub Roob dlawbhuv yuav tsi muaj kev txhawj kev ntshai lossis kev phem kev qas. Tej tuabneeg thoob nplajteb yuav paub tug TSWV ib yaam le dlej puv nkaus havtxwv."},{"bible_id":"1726","chapter_code":"ISA.11","verse_code":"ISA.11.10","label":"10","content":"Muaj ib nub Yexais tug Caag yuav sawv ua ib yaam cim tseemceeb rua txhua tsaav tuabneeg pum; puab yuav tuaj sis sau rua huv nwg lub nroog hab hawm nwg."},{"bible_id":"1726","chapter_code":"ISA.11","verse_code":"ISA.11.11","label":"11","content":"Nub ntawd, tug Tswv yuav siv nwg lub fwjchim moog coj nwg tsaav tuabneeg kws tseem tshuav nyob peg tebchaws Axilias hab nyob nraag tebchaws Iziv, huv tebchaws Pathalaus, tebchaws Sudaas, tebchaws Elames, tebchaws Npanpiloos, hab Hamas, hab tej tebchaws kws nyob lawv ntug dlej havtxwv, tej koog povtxwv huv havtxwv rov lug nyob rua huv puab tej qub teb qub chaw dlua."},{"bible_id":"1726","chapter_code":"ISA.11","verse_code":"ISA.11.12","label":"12","content":"Tug Tswv yuav ua ib yaam cim qha rua txhua tsaav tuabneeg paub has tas, nwg taabtom sau cov Yixalayees hab cov Yudas kws tau tsiv moog nyob ua saab ua sua rua plaub ceg kaum ntuj lawm, rov qaab lug nyob ua ke dlua."},{"bible_id":"1726","chapter_code":"ISA.11","verse_code":"ISA.11.13","label":"13","content":"Cov Yixalayees tej kev khib yuav yaaj taag moog, cov Yudas tej yeebncuab yuav raug txav kuas tu; cov Yixalayees yuav tsi khib cov Yudas ntxiv, hab cov Yudas yuav tsi ua yeebncuab rua cov Yixalayees lawm."},{"bible_id":"1726","chapter_code":"ISA.11","verse_code":"ISA.11.14","label":"14","content":"Puab yuav sau zog ua ke moog tawmtsaam cov Filitees kws nyob saab nubpoob, hab puab ua ke moog fuab cov tuabneeg kws nyob saab nub tuaj. Puab yuav tua yeej cov Edoos hab cov Mau-am, hab cov Amoos yuav noog puab lug."},{"bible_id":"1726","chapter_code":"ISA.11","verse_code":"ISA.11.15","label":"15","content":"Tug TSWV yuav ua kuas Havtxwv Xu-es qhuav hab tso khaub zeeg cua ntsawj tug dlej Efalates kuas nqhuab, tsuas tseg xyaa ceg dlej miv xwb, kuas leejtwg los hlaa tau."},{"bible_id":"1726","chapter_code":"ISA.11","verse_code":"ISA.11.16","label":"16","content":"Yuav muaj ib txuj nam kev luj huv tebchaws Axilias rua nwg tsaav tuabneeg Yixalayees taug rov lug ib yaam le thaus u puab cov yawmkoob rov nraag tebchaws Iziv lug."},{"bible_id":"1726","chapter_code":"ISA.12","verse_code":"ISA.12.1","label":"1","content":"Nub ntawd tej tuabneeg yuav hu nkauj has tas, \u201cTug TSWV, kuv ua koj tsaug! Koj tau chim heev rua kuv, tabsis nwgnuav koj tsi chim hab koj nplig kuv lub sab lawm."},{"bible_id":"1726","chapter_code":"ISA.12","verse_code":"ISA.12.2","label":"2","content":"Vaajtswv yeej yog kuv tug cawmseej; kuv yuav ca sab rua nwg hab yuav tsi muaj kev ntshai le. Tug TSWV yog kuv tug zug, kuv txhaj hu nkauj qhuas nwg; hab nwg yog kuv tug cawmseej."},{"bible_id":"1726","chapter_code":"ISA.12","verse_code":"ISA.12.3","label":"3","content":"Cov tuabneeg nqhes dlej zoo sab heev rua cov dlej ntshab le caag, Vaajtswv tsaav tuabneeg zoo sab heev thaus nwg cawm puab dlim le ntawd.\u201d"},{"bible_id":"1726","chapter_code":"ISA.12","verse_code":"ISA.12.4","label":"4","content":"Txug nub ntawd, cov tuabneeg yuav hu nkauj zoo sab has tas, \u201cUa tug TSWV tsaug! Hu nwg lug paab mej los mas! Qha tej kws nwg tau ua taag lug rua txhua tsaav tuabneeg! Qha nwg lub fwjchim kws luj kawg nkaus rua puab paub!"},{"bible_id":"1726","chapter_code":"ISA.12","verse_code":"ISA.12.5","label":"5","content":"Ca le hu nkauj qhuas Vaajtswv vim nwg tau ua tej txujci tseemceeb. Ca kuas lub nplajteb tau nov zaaj nuav."},{"bible_id":"1726","chapter_code":"ISA.12","verse_code":"ISA.12.6","label":"6","content":"Mej txhua tug kws nyob huv lub nroog Xi-oos ca le qw hab hu nkauj! Cov Yixalayees tug Vaajtswv dlawbhuv yog tug muaj Fwjchim Luj kawg nkaus, nwg nyob nrug nraim nwg tsaav tuabneeg.\u201d"},{"bible_id":"1726","chapter_code":"ISA.13","verse_code":"ISA.13.1","label":"1","content":"Vaajtswv kuas Amauxes tug tub Yaxayas has cov lug nuav rua lub nroog Npanpiloos."},{"bible_id":"1726","chapter_code":"ISA.13","verse_code":"ISA.13.2","label":"2","content":"Tsaa ib tug chij ntaus rog rua sau lub ncov roob dlo dlo, qw nrov nrov rua cov tubrog; hab cu teg rua puab kuas ca le moog txeem cov numtswv tej roojvaag nroog."},{"bible_id":"1726","chapter_code":"ISA.13","verse_code":"ISA.13.3","label":"3","content":"Tug TSWV txhaj hu nwg cov tubrog kws muaj cuabkaav hab sab tawv tuaj tua npluav rog dlawbhuv hab rau txim rua cov tuabneeg kws nwg chim rua."},{"bible_id":"1726","chapter_code":"ISA.13","verse_code":"ISA.13.4","label":"4","content":"Noog cov suab nrov sau roob, yog cov tuabneeg kws coob coob tej suab, ntau tsaav tuabneeg hab ntau lub tebchaws tej suab tuaj sis sau ua ke. Vaajtswv kws yog tug thawj rog, taabtom txhij nwg cov tubrog moog ntaus rog."},{"bible_id":"1726","chapter_code":"ISA.13","verse_code":"ISA.13.5","label":"5","content":"Puab tuaj huv tej tebchaws kws nyob dleb tim qaab ntug kawg tuaj. Vim tug TSWV txujkev chim, nwg txhaj lug tawmtsaam tej tebchaws ntawd kuas puamtsuaj taagnrho."},{"bible_id":"1726","chapter_code":"ISA.13","verse_code":"ISA.13.6","label":"6","content":"Mej ca le ntsaaj los mas! Nub kws tug TSWV yuav lug tub ze heev lawm, yog nub kws tug muaj Fwjchim Luj kawg nkaus coj kev puamtsuaj lug rua mej."},{"bible_id":"1726","chapter_code":"ISA.13","verse_code":"ISA.13.7","label":"7","content":"Txhua tug tuabneeg txhais npaab yuav tsaug leeg, hab txhua tug txivneej yuav qaug zug taag."},{"bible_id":"1726","chapter_code":"ISA.13","verse_code":"ISA.13.8","label":"8","content":"Puab yuav ntshai heev hab ib ce mob cuag le tug quaspuj mob plaab yug mivnyuas. Puab ntshai kawg, ib leeg tsaa qhovmuag saib ib leeg, hab puab lub ntsejmuag kub cuag suavtawg txhab, vim puab txujkev txaajmuag."},{"bible_id":"1726","chapter_code":"ISA.13","verse_code":"ISA.13.9","label":"9","content":"Nub kws tug TSWV lug, yuav muaj kev nruj tsiv, kev npautawg hab kev chim. Lub nplajteb yuav ua suabpuam taag, hab txhua tug tuabneeg txhum yuav raug kev puamtsuaj."},{"bible_id":"1726","chapter_code":"ISA.13","verse_code":"ISA.13.10","label":"10","content":"Txhua lub nubqub sau nruab ntug hab tej ntsauv nubqub yuav tsi ci, lub nub los yuav tsaus, hab lub hli los yuav tsi pum kev."},{"bible_id":"1726","chapter_code":"ISA.13","verse_code":"ISA.13.11","label":"11","content":"Tug TSWV has tas, \u201cKuv yuav tso kev puamtsuaj luj heev lug rua lub nplajteb, hab rau txim rua cov tuabneeg ua phem ua qas vim puab tej kev txhum, rua qhov puab muaj txim. Kuv yuav txu cov tuabneeg khaavtheeb lub fwjchim hab rau txim rua cov tuabneeg sab phem kws ua nruj ua tsiv."},{"bible_id":"1726","chapter_code":"ISA.13","verse_code":"ISA.13.12","label":"12","content":"Cov tuabneeg kws seem muaj nqes tshaaj tej tseem kub."},{"bible_id":"1726","chapter_code":"ISA.13","verse_code":"ISA.13.13","label":"13","content":"Nub ntawd, kuv kws yog tug TSWV kws muaj Fwjchim Luj kawg nkaus, yuav qha kuv txujkev chim, kuv yuav ua kuas lub ntuj cu ua zug koog, hab cu lub nplajteb kuas txaav tawm ntawm nwg qhov chaw moog."},{"bible_id":"1726","chapter_code":"ISA.13","verse_code":"ISA.13.14","label":"14","content":"\u201cCov tuabneeg txawv tebchaws kws nyob huv lub nroog Npanpiloos yuav tsiv rov qaab moog rua huv puab lub tebchaws, ib yaam le tej kauv kws tuabneeg moog lawv tua, hab zoo ib yaam le paab yaaj kws tsi muaj tug tswv saib."},{"bible_id":"1726","chapter_code":"ISA.13","verse_code":"ISA.13.15","label":"15","content":"Tug kws luas ntsib yuav raug muab no kuas tshaab, hab tug kws luas nteg tau yuav raug muab ntaaj tua kuas tuag."},{"bible_id":"1726","chapter_code":"ISA.13","verse_code":"ISA.13.16","label":"16","content":"Thaus ntawd puab yuav nrhav tsi muaj kev paab lawm, puab tej mivyuas mog yuav raug luas nplawm kuas tuag taabmeeg puab, puab tej tsev yuav raug luas txeeb, hab puab tej quaspuj yuav raug luas coj moog yuam.\u201d"},{"bible_id":"1726","chapter_code":"ISA.13","verse_code":"ISA.13.17","label":"17","content":"Tug TSWV has tas, \u201cKuv taabtom tshoov cov Medes  sab kuas moog tua lub nroog Npanpiloos. Nyaj los puab tsi quavntsej hab kub los puab yeej tsi ntshaw le."},{"bible_id":"1726","chapter_code":"ISA.13","verse_code":"ISA.13.18","label":"18","content":"Puab yuav muab neevnti hab xub vug tua cov tub hluas. Puab yuav tsi taabncuab cov mivyuas mog hab tsi hlub tshua cov mivnyuas yau le."},{"bible_id":"1726","chapter_code":"ISA.13","verse_code":"ISA.13.19","label":"19","content":"Lub nroog Npanpiloos kws zoo nkauj tshaaj plawg tej nroog huv tuabsi; yog lub nroog kws muaj cov tuabneeg khaavtheeb. Tabsis kuv kws yog tug TSWV, yuav hlawv lub nroog Npanpiloos povtseg ib yaam le kuv tub hlawv lub nroog Xaudoos hab lub nroog Kaumaulas lawm!"},{"bible_id":"1726","chapter_code":"ISA.13","verse_code":"ISA.13.20","label":"20","content":"Yuav tsi muaj tuabneeg moog nyob rua huv ntxiv lawm. Cov tuabneeg Alav los yuav tsi moog teeb puab tej tsevntaub, hab tej tuabneeg yug yaaj los tsi caab puab tej yaaj moog noj zaub rua huv lawm hab."},{"bible_id":"1726","chapter_code":"ISA.13","verse_code":"ISA.13.21","label":"21","content":"Lub nroog ntawd yuav ua qhov chaw rua tej tsaj tom taj suabpuam lug nyob, hab ua chaw rua plaas lug ua zeg. Yuav ua qhov chaw rua noog ntxhuav nyob, sai yuav lug nyob hab tsuj kuas puamtsuaj taag."},{"bible_id":"1726","chapter_code":"ISA.13","verse_code":"ISA.13.22","label":"22","content":"Tej chaw faajxwm hab tej loog yuav ua chaw rua maa lab hab maa ntsuab nqov ntuj. Npanpiloos lub sijhawm tub lug yuav txug! Nwg lub caij tub yuav dlhau.\u201d"},{"bible_id":"1726","chapter_code":"ISA.14","verse_code":"ISA.14.1","label":"1","content":"Tug TSWV hlub hab ncu txug Yakhauj; nwg txhaj rov xaiv tsaav tuabneeg Yixalayees dlua, hab yuav tso puab rov qaab lug nyob huv puab lub tebchaws. Cov tuabneeg txawv tebchaws yuav lug nrug puab nyob."},{"bible_id":"1726","chapter_code":"ISA.14","verse_code":"ISA.14.2","label":"2","content":"Ntau tsaav tuabneeg yuav paab coj cov Yixalayees rov qaab lug rua huv puab lub tebchaws kws tug TSWV muab pub rua puab lawm, hab cov tuabneeg txawv tebchaws yuav ua cov Yixalayees qhev nyob huv lub tebchaws ntawd. Cov tuabneeg kws thaus u nteg cov Yixalayees, nwgnuav cov Yixalayees yuav nteg puab, hab cov Yixalayees yuav tswjfwm cov tuabneeg kws thaus u tsimtxom puab."},{"bible_id":"1726","chapter_code":"ISA.14","verse_code":"ISA.14.3","label":"3","content":"Tug TSWV yuav tso cov Yixalayees dlim ntawm puab tej kev lwj sab, kev txomnyem, hab kev raug luas yuam ua num nyaav."},{"bible_id":"1726","chapter_code":"ISA.14","verse_code":"ISA.14.4","label":"4","content":"Thaus tug TSWV ua tej nuav, puab yuav thuam tug vaajntxwv kws kaav lub nroog Npanpiloos has tas: \u201cTug vaajntxwv kws limham tshaaj plawg tub qaug lawm! Nwg yuav tsi tau tsimtxom leejtwg ntxiv lawm!"},{"bible_id":"1726","chapter_code":"ISA.14","verse_code":"ISA.14.5","label":"5","content":"Tug TSWV tub muab tug tuabneeg nruj tsiv tug qws hab tug cwj luv povtseg,"},{"bible_id":"1726","chapter_code":"ISA.14","verse_code":"ISA.14.6","label":"6","content":"vim puab siv puab txujkev chim tsimtxom tej tuabneeg hab tsi tseg txujkev tsimtxom tej tsaav tuabneeg kws puab moog tua yeej le."},{"bible_id":"1726","chapter_code":"ISA.14","verse_code":"ISA.14.7","label":"7","content":"Nwgnuav lub nplajteb muaj kev thaajyeeb nyob kaaj sab lug, hab txhua tug yuav hu nkauj zoo sab."},{"bible_id":"1726","chapter_code":"ISA.14","verse_code":"ISA.14.8","label":"8","content":"Tej ntoo thuv hab ntoo cab kws nyob peg Roob Lenpanoos zoo sab heev hab has tas, \u2018Tug vaajntxwv ntawd qaug lawm, yuav tsi muaj leejtwg tuaj ntuv peb lawm.\u2019"},{"bible_id":"1726","chapter_code":"ISA.14","verse_code":"ISA.14.9","label":"9","content":"\u201cTubtuag teb qheb qhovrooj lug tog tug vaajntxwv kws kaav lub nroog Npanpiloos. Cov muaj fwjchim thaus u kws kaav lub nplajteb nuav tej plig sawv zum zawg tuaj tog koj thaus koj lug. Cov vaajntxwv ntawd tej plig tawm zum zawg sau puab tej zwmtxwv."},{"bible_id":"1726","chapter_code":"ISA.14","verse_code":"ISA.14.10","label":"10","content":"Puab yuav has rua nwg tas, \u2018Nwgnuav koj los yeej tsaug muas hab zoo ib yaam le peb lawm xwb."},{"bible_id":"1726","chapter_code":"ISA.14","verse_code":"ISA.14.11","label":"11","content":"Koj ibtxwm ntaus nkauj nogncaas qhuas koj, tabsis nwgnuav koj lug nyob huv tubtuag teb nuav lawm; koj pw sau lub txaaj kws muaj kaas ua koj dlaim choj pua hab dlaim choj vuv.\u2019 \u201d"},{"bible_id":"1726","chapter_code":"ISA.14","verse_code":"ISA.14.12","label":"12","content":"Tug vaajntxwv kws kaav Npanpiloos, koj yog lub nubqub kws ci thaus yuav kaaj ntug, koj tau poob sau ntuj lug lawm! Yaav taag lug koj tua yeej ntau tsaav tuabneeg, tabsis nwgnuav koj tub raug muab pov rua huv aav lawm."},{"bible_id":"1726","chapter_code":"ISA.14","verse_code":"ISA.14.13","label":"13","content":"Koj xaav has tas, koj yuav nce moog sau ntuj hab coj koj lub zwmtxwv moog teeb rua sau Vaajtswv tej nubqub kws sab tshaaj plawg. Koj xaav has tas koj yuav moog nyob le tug vaajtswv rua sau lub roob ntawd saab qaumteb, qhov chaw kws tej vaajtswv tuaj sis sau ua ke."},{"bible_id":"1726","chapter_code":"ISA.14","verse_code":"ISA.14.14","label":"14","content":"Koj has tas, koj yuav nce moog sau cov fuab hab ua ib yaam le Vaajtswv tug kws muaj Fwjchim Luj kawg nkaus."},{"bible_id":"1726","chapter_code":"ISA.14","verse_code":"ISA.14.15","label":"15","content":"Tabsis koj yuav raug luas muab coj moog pov rua huv tubtuag teb lub qhov kws tub tshaaj plawg."},{"bible_id":"1726","chapter_code":"ISA.14","verse_code":"ISA.14.16","label":"16","content":"Cov tuabneeg tuag kws pum koj tuaj, yuav tsaa qhovmuag saib koj. Puab yuav nug has tas, \u201cTug txivneej nuav puas yog tug kws cu lub nplajteb hab txhua lub tebchaws ua zug koog?"},{"bible_id":"1726","chapter_code":"ISA.14","verse_code":"ISA.14.17","label":"17","content":"Tug txivneej nuav puas yog tug kws ua rua ntau lub nroog raug puamtsuaj hab muab lub nplajteb ntxeev ua suabpuam taag lawm? Tug txivneej nuav puas yog tug kws tsi tso nwg cov tuabneeg raug txim moog tsev le?\u201d"},{"bible_id":"1726","chapter_code":"ISA.14","verse_code":"ISA.14.18","label":"18","content":"Taagnrho tej vaajntxwv ntawm txhua tsaav tuabneeg, nyag yuav pw huv nyag lub qhov ntxaa,"},{"bible_id":"1726","chapter_code":"ISA.14","verse_code":"ISA.14.19","label":"19","content":"tabsis koj tsi muaj qhov ntxaa, hab muab koj lub cev povtseg lwj tsug rua saab nrau. Tej tubrog kws tuag rua huv tshaav rog tej cev tsuam koj lub cev sis xyaw rua huv lub qhov pobzeb hab muab txhub rua."},{"bible_id":"1726","chapter_code":"ISA.14","verse_code":"ISA.14.20","label":"20","content":"Rua qhov koj muab koj lub tebchaws ua puamtsuaj taag hab koj tua koj tsaav tuabneeg, yuav tsi muaj leejtwg muab koj coj moog faus le lwm tug vaajntxwv. Yuav tsi pub koj tsev tuabneeg kws ua phem ib tug seem hlo le."},{"bible_id":"1726","chapter_code":"ISA.14","verse_code":"ISA.14.21","label":"21","content":"Npaaj qhov chaw coj nwg cov tub moog tua, vim tej kev txhum kws puab cov yawmkoob tau ua lug lawm, tsi xob pub puab tau kaav lub nplajteb nuav hab tsim tej nroog kuas puv nplajteb hlo le."},{"bible_id":"1726","chapter_code":"ISA.14","verse_code":"ISA.14.22","label":"22","content":"Tug TSWV kws muaj Fwjchim Luj kawg nkaus has tas, \u201cKuv yuav ua rua lub nroog Npanpiloos kuas puamtsuaj taag. Kuv tsi tseg ib yaam dlaabtsi hlo le, mivnyuas yau los tsi tseg ca, tsi pub kuas muaj ib tug seem. Kuv yog tug TSWV kws has tej lug nuav ntaag."},{"bible_id":"1726","chapter_code":"ISA.14","verse_code":"ISA.14.23","label":"23","content":"Kuv yuav muab lub nroog Npanpiloos ntxeev ua haav av, hab ua chaw rua plaas nyob. Kuv yuav muab raab qws rhuab kws yog kev puamtsuaj cheb lub nroog Npanpiloos hab txhua yaam moog povtseg. Kuv yog tug TSWV kws has tej lug nuav ntaag.\u201d"},{"bible_id":"1726","chapter_code":"ISA.14","verse_code":"ISA.14.24","label":"24","content":"Tug TSWV kws muaj Fwjchim Luj kawg nkaus coglug has tas, \u201cKuv tau kom tseg le caag lawm, kuv yuav ua lawv le ntawd. Kuv tau npaaj sab le caag, kuv yuav ua kuas tav le ntawd."},{"bible_id":"1726","chapter_code":"ISA.14","verse_code":"ISA.14.25","label":"25","content":"Kuv yuav muab cov Axilias ua kuas puamtsuaj taag rua huv kuv lub tebchaws kws cov Yixalayees nyob, hab muab puab log rua sau kuv tej hauv roob. Kuv yuav tso kuas kuv tsaav tuabneeg dlim ntawm cov Axilias tug quabtwg hab kuas dlim ntawm tej kev nyuaj sab kws puab raug."},{"bible_id":"1726","chapter_code":"ISA.14","verse_code":"ISA.14.26","label":"26","content":"Ntawm nuav yog kuv lub homphaj rua lub nplajteb, hab kuv tsaa kuv txhais teg moog rau txim rua ntau tsaav tuabneeg.\u201d"},{"bible_id":"1726","chapter_code":"ISA.14","verse_code":"ISA.14.27","label":"27","content":"Tug TSWV kws muaj Fwjchim Luj kawg nkaus npaaj sab ua le nuav: nwg tsaa nwg txhais teg rau txim, hab tsi muaj leejtwg cheem tau nwg."},{"bible_id":"1726","chapter_code":"ISA.14","verse_code":"ISA.14.28","label":"28","content":"Xyoo kws Vaajntxwv Ahas tuag, muaj ib tsaab xuv tuaj has le nuav:"},{"bible_id":"1726","chapter_code":"ISA.14","verse_code":"ISA.14.29","label":"29","content":"Cov tuabneeg Filitees, tug nplawm kws nplawm mej luv lawm, tabsis mej tsi xob rawm zoo sab. Thaus ib tug naab tuag lawm, muaj dlua lwm tug kws nyaum tshaaj lug hloov tug ntawd chaw. Lub qai naab dlaug tau ib tug zaaj kws yaa tau."},{"bible_id":"1726","chapter_code":"ISA.14","verse_code":"ISA.14.30","label":"30","content":"Tug TSWV yuav ua tug tswv yug yaaj rua cov tuabneeg txomnyem kws yog nwg tsaav tuabneeg hab yuav ca puab nyob kaaj sab lug. Tabsis nwg yuav tso kev tshaib nqhes lug rua cov Filitees, hab yuav tsi pub kuas ib tug muaj sa nyob le."},{"bible_id":"1726","chapter_code":"ISA.14","verse_code":"ISA.14.31","label":"31","content":"Cov Filitees tej nroog, ca le quaj qw thov kev paab los mas! Mej ca le ntshai! Yuav muaj paa nchu auv nab saab peg qaumteb tuaj, ua rua cov tubrog tsi muaj ib tug sab tawv tiv tau hlo le."},{"bible_id":"1726","chapter_code":"ISA.14","verse_code":"ISA.14.32","label":"32","content":"Peb yuav teb cov Filitees tsaab xuv kws puab has tuaj rua peb le caag? Peb yuav teb rua puab has tas, \u201cVaajtswv yog tug txhim khu lub roob Xi-oos, kuas nwg tsaav tuabneeg kws raug kev txomnyem txhaj tau chaw cawm sav.\u201d"},{"bible_id":"1726","chapter_code":"ISA.15","verse_code":"ISA.15.1","label":"1","content":"Ntawm nuav yog cov lug kws has txug lub tebchaws Mau-am. Ib mos xwb lub nroog Ales hab lub nroog Kis raug kev puamtsuaj taag, hab lub tebchaws nyob ntsag tu."},{"bible_id":"1726","chapter_code":"ISA.15","verse_code":"ISA.15.2","label":"2","content":"Cov tuabneeg huv lub nroog Dinpoos  nce moog quaj huv puab tej tsev teev dlaab sau tej ncov roob. Cov Mau-am kws nyob thoob plawg lub nroog Nenpus hab Medinpas quaj tu sab nrho, muab puab tej plaubhau hab tej fwjtxwv chais povtseg."},{"bible_id":"1726","chapter_code":"ISA.15","verse_code":"ISA.15.3","label":"3","content":"Tej tuabneeg puavleej npua ntaub tsaaj moog nyob tom tej kev; cov tuabneeg moog quaj nyav huv plawv nroog hab sau tej ruv tsev."},{"bible_id":"1726","chapter_code":"ISA.15","verse_code":"ISA.15.4","label":"4","content":"Cov tuabneeg huv lub nroog Hesenpoos hab Ele-ales tsaa suab hlo quaj, puab tej suab quaj nrov moog txug tim Yahaxes. Tub yog vim le nuav cov tubrog txhaj ntshai tshee nyo, hab puab zug ntaug taag huv tuabsi."},{"bible_id":"1726","chapter_code":"ISA.15","verse_code":"ISA.15.5","label":"5","content":"Kuv lub sab quaj dlhi rua lub tebchaws Mau-am! Cov tuabneeg tawg tsiv moog rua huv lub nroog Xau-as, hab moog rua huv lub nroog Elas Selesiyas. Muaj qee leej quaj taug kev nce moog rua peg lub nroog Luhithas, muaj qee leej taug kev tsiv moog rua huv lub nroog Haulauna-ees, puab quaj nrov heev rua puab tej kev pemsij ntawd."},{"bible_id":"1726","chapter_code":"ISA.15","verse_code":"ISA.15.6","label":"6","content":"Tug Dlej Nimilees nqhuab lawm, tej nyom kws tuaj ntawm ob saab ntug dlej tuag taag, hab tsi tshuav ib yaam nroj tsuag dlaabtsi tseem ntsuab nyob qhov twg le."},{"bible_id":"1726","chapter_code":"ISA.15","verse_code":"ISA.15.7","label":"7","content":"Cov tuabneeg nrhav kev coj puab tej khoom kws seem tsiv moog hlaa lub Haav Vilaus."},{"bible_id":"1726","chapter_code":"ISA.15","verse_code":"ISA.15.8","label":"8","content":"Tej suab quaj nrov thoob plawg tebchaws Mau-am. Nyob huv lub nroog Ela-ees hab Npe-elimes los yeej nov tej suab quaj huv tuabsi."},{"bible_id":"1726","chapter_code":"ISA.15","verse_code":"ISA.15.9","label":"9","content":"Tug dlej huv lub nroog Dinpoos tsuas pum ntshaav lab ploog. Tsi taag le ntawd xwb, Vaajtswv tseem muab tej yaam kws phem tshaaj plawg, tsub ntxiv rua cov tuabneeg kws nyob huv hab. Cov tuabneeg Mau-am kws tsiv dlim hab cov kws seem nyob huv lub tebchaws, puavleej raug tsuv ntxhuav tum tuag taag."},{"bible_id":"1726","chapter_code":"ISA.16","verse_code":"ISA.16.1","label":"1","content":"Cov Mau-am tso tuabneeg caab ib tug mivnyuas yaaj huv lub nroog Xelas taug txujkev huv taj suabpuam tuaj rua sau lub roob Xi-oos, ua khoom pub rua tug nom kaav lub tebchaws kws nyob huv lub nroog Yeluxalees."},{"bible_id":"1726","chapter_code":"ISA.16","verse_code":"ISA.16.2","label":"2","content":"Mau-am cov ntxhais moog sawv ntawm ntug Dlej Alenoos tog hlaa dlej, hab moog moog lug lug ib yaam le tej mivnyuas noog kws muab tshem tawm ntawm lub zeg."},{"bible_id":"1726","chapter_code":"ISA.16","verse_code":"ISA.16.3","label":"3","content":"Puab has rua cov Yudas has tas, \u201cThov qha saib peb yuav ua le caag. Thov mej tsomkwm peb ib yaam le tug ntoo kws ua dluab ntxoov ntxoo txag zag thaus taav su, hab thov ca peb su huv mej tug dluab ntxoov ntxoo. Peb yog tuabneeg tawg rog; thov muab peb zais rua ntawm qhov chaw kws tsi muaj leejtwg tuaj nrhav tau hlo le."},{"bible_id":"1726","chapter_code":"ISA.16","verse_code":"ISA.16.4","label":"4","content":"Thov ca peb nyob huv mej lub tebchaws, hab tsomkwm kuas peb dlim ntawm cov tuabneeg kws nrhav peb tua.\u201d (Cov tuabneeg limham tub yuav dlhau moog, kev puamtsuaj tub yuav kawg, hab cov tuabneeg kws tsim kev kub ntxhuv rua lub tebchaws kuas puamtsuaj tub yuav pluj moog."},{"bible_id":"1726","chapter_code":"ISA.16","verse_code":"ISA.16.5","label":"5","content":"Ces yuav tsaa Daviv ib tug xeebntxwv ua vaajntxwv, nwg yuav tswjfwm tsoom pejxeem ntawm lub sab ncaaj nceeg hab kev hlub. Nwg nrhav txujkev ncaaj nceeg hab maaj ceev nrooj ua kuas txujkev ncaaj nceeg ntawd tav.)"},{"bible_id":"1726","chapter_code":"ISA.16","verse_code":"ISA.16.6","label":"6","content":"Cov Yudas teb has tas, \u201cPeb tub nov has tas cov Mau-am yog cov tuabneeg khaavtheeb. Peb paub puab yog tuabneeg khaavtheeb hab muaj plhus, tabsis puab tej lug khaavtheeb tsi muaj qaabhau le.\u201d"},{"bible_id":"1726","chapter_code":"ISA.16","verse_code":"ISA.16.7","label":"7","content":"Cov tuabneeg Mau-am yuav quaj vim tej kev txomnyem kws puab raug ntawd. Puab txhua tug yuav quaj heev thaus puab ncu txug tej zaub mov qaab kws puab noj huv lub nroog Kis Heles. Yuav muab puab lawv tawm tsiv kuas pluj qaab ndlais."},{"bible_id":"1726","chapter_code":"ISA.16","verse_code":"ISA.16.8","label":"8","content":"Tej teb kws nyob ze lub nroog Hesenpoos hab cov Xinpemas tej vaaj txiv maab raug puamtsuaj taag. Cov txiv maab ntawd yog cov kws luas dle lug ua cawv rua ntau tsaav tuabneeg haus. Muaj ib zag cov txiv maab ntawd hlaav moog dleb heev, moog txug ndlua ntawm lub nroog Yaxes saab nubtuaj hlaav moog txug ndlua taj suabpuam hab saab nubpoob, hab hlaav moog txug dlua ntawm Havtxwv Tuag saab tim u."},{"bible_id":"1726","chapter_code":"ISA.16","verse_code":"ISA.16.9","label":"9","content":"Yog le ntawd, kuv txhaj quaj rua cov Xinpemas cov txiv maab ib yaam le kuv quaj rua cov tuabneeg Yaxes. Kuv tej kua muag poob rua lub nroog Hesenpoos hab Ele-ales, vim muaj kev sis ntaus sis tua qw ntshu nrooj lug raug mej tej qoobloo hab tej nplej kws mej tub sau tau lawm."},{"bible_id":"1726","chapter_code":"ISA.16","verse_code":"ISA.16.10","label":"10","content":"Nwgnuav tsi muaj leejtwg zoo sab rua tej teb kws zoo qoobloo. Tsi muaj leejtwg qw lossis hu nkauj huv tej vaaj txiv maab. Tsi muaj leejtwg tsuam tej txiv maab ua cawv; tej suab qw zoo sab los ntsag taag lawm."},{"bible_id":"1726","chapter_code":"ISA.16","verse_code":"ISA.16.11","label":"11","content":"Kuv seev tu sab nrho rua lub tebchaws Mau-am, hab lub nroog Kis Heles."},{"bible_id":"1726","chapter_code":"ISA.16","verse_code":"ISA.16.12","label":"12","content":"Thaus cov Mau-am pluav qaug quas zig nce moog rua sau lub roob kws yog qhov chaw puab teev dlaab, hab thaus puab moog txug rua huv lub tsev teev dlaab, puab thov los tsi tau dlaabtsi."},{"bible_id":"1726","chapter_code":"ISA.16","verse_code":"ISA.16.13","label":"13","content":"Tej ntawm yog tug TSWV cov lug kws tub has rua cov Mau-am ntxuv lug lawm."},{"bible_id":"1726","chapter_code":"ISA.16","verse_code":"ISA.16.14","label":"14","content":"Tabsis nwgnuav tug TSWV has tas, \u201cTshuav peb xyoos lawm xwb. Cov Mau-am lub meejmom yuav poob moog. Feem coob yuav puamtsuaj, tsuas tshuav qee leej seem nyob lawm xwb, puab yuav qaug zug kawg le.\u201d"},{"bible_id":"1726","chapter_code":"ISA.17","verse_code":"ISA.17.1","label":"1","content":"Tug TSWV has tas, \u201cDamaxes yuav tsi tau ua ib lub nroog ntxiv lawm; nwg yuav puamtsuaj taag ua ib pawg."},{"bible_id":"1726","chapter_code":"ISA.17","verse_code":"ISA.17.2","label":"2","content":"Cov Xilias tej nroog yuav ua suabpuam moog ibtxhis le.  Tej nroog ntawd yuav ua tshaav zaub rua yaaj hab nyuj noj, hab tsi muaj leejtwg yuav lawv tau tej tsaj ntawd tawm tsiv."},{"bible_id":"1726","chapter_code":"ISA.17","verse_code":"ISA.17.3","label":"3","content":"Cov Yixalayees tej chaw faajxwm kws txhim pobzeb zoo heev yuav pob puag taag hab lub nroog Damaxes yuav poob fwjchim. Cov Xilias los yuav poob ntsejmuag ib yaam le cov Yixalayees. Kuv yog tug TSWV kws muaj Fwjchim Luj kawg nkaus, kuv has cov lug nuav ntaag.\u201d"},{"bible_id":"1726","chapter_code":"ISA.17","verse_code":"ISA.17.4","label":"4","content":"Tug TSWV has tas, \u201cNub ntawd cov Yixalayees lub fwjchim yuav raug muab txu kuas qeg, hab kev pluag yuav lug hloov puab kev npluanuj."},{"bible_id":"1726","chapter_code":"ISA.17","verse_code":"ISA.17.5","label":"5","content":"Cov Yixalayees lub tebchaws yuav zoo ib yaam le thaaj teb kws tub hlais nplej hab sau qoob taag hab zoo ib yaam le dlaim teb huv lub Haav Lefayees thaus kws tuabneeg muab tej qoobloo sau taag lawm."},{"bible_id":"1726","chapter_code":"ISA.17","verse_code":"ISA.17.6","label":"6","content":"Cov Yixalayees qee leej txhaj yuav dlim xwb, puab yuav zoo ib yaam le tsob txiv ntoo roj kws luas muab tej txiv dle taag tshuav ob peb lub txiv nyob sau ntsis lossis seem lub puav txiv nyob rua huv tej ceg kws qeg xwb. Kuv yog tug TSWV kws yog cov Yixalayees tug Vaajtswv, kuv has tej lug nuav ntaag.\u201d"},{"bible_id":"1726","chapter_code":"ISA.17","verse_code":"ISA.17.7","label":"7","content":"Nub ntawd tej tuabneeg yuav tig rov lug cuag tug kws tsim puab, kuas paab puab, nwg yog cov Yixalayees tug Vaajtswv kws dlawbhuv."},{"bible_id":"1726","chapter_code":"ISA.17","verse_code":"ISA.17.8","label":"8","content":"Puab yuav tsi mob sab rua tej thaaj kws puab txua tau ntawm puab teg lossis tsi ca sab rua tej kws puab txhais teg txua, tsi has tej mlom quaspuj Aselas hab tej thaaj hlawv moov tshuaj tsw qaab hlo le."},{"bible_id":"1726","chapter_code":"ISA.17","verse_code":"ISA.17.9","label":"9","content":"Nub ntawd tej nroog kws muaj ntsaa yeej thaiv yuav raug muab rhuav kuas puamtsuaj ib yaam le cov Hivis hab cov Amaules  tsiv cov Yixalayees hab muab puab tej nroog tso tseg ntaag."},{"bible_id":"1726","chapter_code":"ISA.17","verse_code":"ISA.17.10","label":"10","content":"Cov Yixalayees, mej muab Vaajtswv kws yog mej tug cawmseej hab tug tiv thaiv mej ib yaam le phaab zeb tso tseg lawm. Mej tau moog xov tej vaaj tseemceeb  kuas tau chaw pehawm cov tuabneeg txawv tebchaws tej vaajtswv."},{"bible_id":"1726","chapter_code":"ISA.17","verse_code":"ISA.17.11","label":"11","content":"Txawm yog tej noob ntawd tuaj mog nyoos hab tawg paaj kag taagkig sawv ntxuv kws mej cog ntawd los mej yuav tsi tau sau le. Nub ntawd tsuas muaj kev txomnyem hab kev mob nkaus xwb."},{"bible_id":"1726","chapter_code":"ISA.17","verse_code":"ISA.17.12","label":"12","content":"Ntau tsaav tuabneeg tej suab quaj nrov ntsoog qeeg cuag le dlej havtxwv ndlaas, cov tuabneeg tej suab quaj suab qw nrov ntsoog qeeg cuag le dlej ntsawj."},{"bible_id":"1726","chapter_code":"ISA.17","verse_code":"ISA.17.13","label":"13","content":"Ntau tsaav tuabneeg sawv lug ua suab nrov ntsoog qeeg cuag le dlej ndlaas, tabsis Vaajtswv tshev puab hab lawv puab tsiv moog dleb kawg le lawm, nwg muab puab lawv tsiv ib yaam le cua ntsawj tej moov aav sau roob, hab ib yaam le khaub zeeg cua ntsawj tej quavnyaab yaa ri quas nab."},{"bible_id":"1726","chapter_code":"ISA.17","verse_code":"ISA.17.14","label":"14","content":"Thaus tsaus ntuj puab moog tsim kev kub ntxhuv, tabsis thaus kaaj ntug tsi muaj puab lawm. Tej ntawd yog nqe zug rua txhua tug kws tuaj fuab peb lub tebchaws."},{"bible_id":"1726","chapter_code":"ISA.18","verse_code":"ISA.18.1","label":"1","content":"Tsuas nov tej suab tis ntxuaj nrov tim lub tebchaws kws nyob ntawm tug ntug Dlej Sudaas"},{"bible_id":"1726","chapter_code":"ISA.18","verse_code":"ISA.18.2","label":"2","content":"kws yog cov numtswv tsaav cov nkoj kws muab tej lojkov ua, tawm huv lub tebchaws taug tug dlej Niles tuaj. Mej cov tuabneeg xaa xuv kws dlha ceev heev, mej ca le moog rua huv lub tebchaws kws muaj cov tuabneeg luj hab nqaj tawv mog nyoos, moog rua ntawm tsaav tuabneeg kws nyob dleb hab nyob ze los luas ntshai, hab moog rua ntawm tsaav tuabneeg kws muaj fwjchim hab muaj zug heev kws muaj dlej quas puab lub tebchaws lawm."},{"bible_id":"1726","chapter_code":"ISA.18","verse_code":"ISA.18.3","label":"3","content":"Txhua tug kws nyob huv nplajteb nuav ca le noog! Tsaa qhovmuag saib tug chij kws yuav tsaa rua sau hauv roob! Hab thaus nov luas tshuab raaj tshuab xyu, ca le noog!"},{"bible_id":"1726","chapter_code":"ISA.18","verse_code":"ISA.18.4","label":"4","content":"Tug TSWV has rua kuv tas, \u201cKuv yuav nyob sau ntuj nuav saib tuaj, ib yaam le ntsu lwg thaus mo ntuj lub caij ntuj tsaug kws sau qoobloo, hab ib yaam le tshaav tuaj zab thaus nruab nub."},{"bible_id":"1726","chapter_code":"ISA.18","verse_code":"ISA.18.5","label":"5","content":"Ua ntej sau qoobloo, thaus kws tej paaj txiv maab zeeg hab tej txiv maab pib sav, yeebncuab yuav tuaj tua cov Sudaas yoojyim ib yaam le muab rag txav tej ceg txiv maab."},{"bible_id":"1726","chapter_code":"ISA.18","verse_code":"ISA.18.6","label":"6","content":"Luas yuav muab puab cov tubrog kws tuag lawm tso tseg rua tej tsaj qus hab noog noj. Lub caij ntuj qhua noog yuav tau noj puab, hab lub caij ntuj no tej tsaj yuav tau noj puab.\u201d"},{"bible_id":"1726","chapter_code":"ISA.18","verse_code":"ISA.18.7","label":"7","content":"Thaus txug lub sijhawm ntawd, tug TSWV kws muaj Fwjchim Luj kawg nkaus yuav tau txais tej khoom fij kws luas coj tim lub tebchaws kws muaj dlej quas nruab nraab tuaj pub rua nwg. Tsaav tuabneeg ntawd yog tsaav tuabneeg kws muaj zug hab muaj fwjchim heev. Puab luj sab hab nqaj tawv mog nyoos, tej tuabneeg kws nyob dleb hab ze los puavleej ntshai puab. Puab yuav tuaj rua sau Roob Xi-oos, qhov chaw kws pehawm tug TSWV kws muaj Fwjchim Luj kawg nkaus."},{"bible_id":"1726","chapter_code":"ISA.19","verse_code":"ISA.19.1","label":"1","content":"Ntawm nuav yog cov lug kws has txug lub tebchaws Iziv. Saib lauj, tug TSWV caij rawv ib tauv fuab ceev heev nqeg lug rua huv lub tebchaws Iziv lawm. Cov tuabneeg Iziv tej mlom yuav raug tsuj taabmeeg ntawm nwg xubndlag, puab poob sab hab zug ntaug taag."},{"bible_id":"1726","chapter_code":"ISA.19","verse_code":"ISA.19.2","label":"2","content":"Tug TSWV has tas, \u201cKuv yuav tshoov cov Iziv sab kuas puab tej kwvtij sawv tawmtsaam tej kwvtij, zej zog yuav sawv tawmtsaam zej zog, ib lub nroog yuav sawv tawmtsaam ib lub nroog, hab ib lub tebchaws yuav sawv tawmtsaam ib lub tebchaws."},{"bible_id":"1726","chapter_code":"ISA.19","verse_code":"ISA.19.3","label":"3","content":"Kuv yuav ua kuas cov Iziv tej tswvyim pluj taag, hab ua kuas puab tej kev xaav puamtsuaj. Puab yuav moog thov puab tej mlom paab puab, moog saib yaig hab moog thov cov tuabneeg kws tuag lawm tej ntsujplig paab puab."},{"bible_id":"1726","chapter_code":"ISA.19","verse_code":"ISA.19.4","label":"4","content":"Kuv yuav muab cov Iziv cob rua tug nom kws sab tawv heev txhais teg, hab tsaa tug vaajntxwv kws nruj tsiv tshaaj plawg kaav puab. Kuv yog tug TSWV kws muaj Fwjchim Luj kawg nkaus, kuv has tej lug nuav ntaag.\u201d"},{"bible_id":"1726","chapter_code":"ISA.19","verse_code":"ISA.19.5","label":"5","content":"Tug dlej Niles yuav nqhuab, hab tug nam dlej yuav tu."},{"bible_id":"1726","chapter_code":"ISA.19","verse_code":"ISA.19.6","label":"6","content":"Tej kwj dleg yuav tsw lwj ntxag, hab cov dlej huv tebchaws Iziv kws ndlwg lug tshuam tug dlej Niles yuav tu hab nqhuab taag. Tej lojkov hab kavtheej los yuav qhuav nkig nkuav,"},{"bible_id":"1726","chapter_code":"ISA.19","verse_code":"ISA.19.7","label":"7","content":"tej nroj tsuag kws tuaj ntawm ob saab ntug dlej Niles, hab tej qoobloo kws cog lawv ob saab ntug dlej los yuav qhuav nkig nkuav hab cua yuav muab ntsawj yaa taag."},{"bible_id":"1726","chapter_code":"ISA.19","verse_code":"ISA.19.8","label":"8","content":"Cov kws nrhav noj yug nwg lub neej kws yog nuv ntseg hab muab vaag ntaus ntseg huv tug dlej Niles, yuav tu sab hab quaj; puab yuav tsi siv puab tej nuv hab tej vaag ntxiv lawm."},{"bible_id":"1726","chapter_code":"ISA.19","verse_code":"ISA.19.9","label":"9","content":"Cov tuabneeg ntsis paaj los yuav pluj, hab cov tuabneeg ntus ntaub los yuav taag kev ca sab;"},{"bible_id":"1726","chapter_code":"ISA.19","verse_code":"ISA.19.10","label":"10","content":"cov tuabneeg ntus ntaub huv lub tebchaws yuav raug caij tsuj, hab cov tuabneeg kws moog nrhav zug yuav tu sab heev."},{"bible_id":"1726","chapter_code":"ISA.19","verse_code":"ISA.19.11","label":"11","content":"Cov thawjcoj huv lub nroog Xau-as, puavleej yog tuabneeg ruag! Falaus cov tuabneeg txawj ntse los tuavxaam ruag kawg le! Mej yuav ua le caag has rua Falaus has tas, \u201cPeb puavleej yog tub txawg tub ntse hab peb yog cov vaajntxwv thaus u tej xeebntxwv?\u201d"},{"bible_id":"1726","chapter_code":"ISA.19","verse_code":"ISA.19.12","label":"12","content":"Falaus, koj cov tuavxaam kws txawj ntse nyob qhov twg? Ca puab maam le qha rua koj hab ua rua koj paub, saib tug TSWV kws muaj Fwjchim Luj kawg nkaus, muaj homphaj le caag rua lub tebchaws Iziv?"},{"bible_id":"1726","chapter_code":"ISA.19","verse_code":"ISA.19.13","label":"13","content":"Cov thawjcoj huv lub nroog Xau-as puavleej yog tuabneeg ruag, cov thawjcoj huv lub nroog Meephis raug kev ntxeev ntxag, cov kws ua ncej zeb txheem nwg tsaav tuabneeg, tau coj cov Iziv moog yuam kev taag."},{"bible_id":"1726","chapter_code":"ISA.19","verse_code":"ISA.19.14","label":"14","content":"Tug TSWV ua kuas puab muab tej lug tuavxaam tsi totaub lug has. Cov Iziv txhaj ua txhua yaam yuam kev hab qaug puj poog ib yaam le tug tuabneeg qaug cawv kws nwg rov tsuj nwg cov ntuav qaug."},{"bible_id":"1726","chapter_code":"ISA.19","verse_code":"ISA.19.15","label":"15","content":"Tsi muaj ib yaam dlaabtsi kws yuav paab tau lub tebchaws Iziv le, tsi has taubhau lossis kutwv, nplooj toovlaaj lossis tej lojkov."},{"bible_id":"1726","chapter_code":"ISA.19","verse_code":"ISA.19.16","label":"16","content":"Nub ntawd cov Iziv yuav muaj lub sab muas ib yaam le tej quaspuj. Puab yuav ntshai tshee nyo, thaus puab pum tug TSWV kws muaj Fwjchim Luj kawg nkaus tsaa nwg txhais teg rau txim rua puab."},{"bible_id":"1726","chapter_code":"ISA.19","verse_code":"ISA.19.17","label":"17","content":"Cov Yudas yuav ua rua cov Iziv ntshai heev; txhua tug kws nov yuav ntshai kawg nkaus, rua qhov tug TSWV kws muaj Fwjchim Luj kawg nkaus npaaj tseg rua puab lawm."},{"bible_id":"1726","chapter_code":"ISA.19","verse_code":"ISA.19.18","label":"18","content":"Thaus ntawd tsuas tshuav tsib lub nroog huv tebchaws Iziv txhaj has lug Henplais lawm xwb. Cov tuabneeg kws nyob huv yuav tuav tug TSWV kws muaj Fwjchim Luj kawg nkaus lub npe thov. Cov nroog ntawd muaj ib lub yuav hu ua \u201cLub Nroog Nub.\u201d"},{"bible_id":"1726","chapter_code":"ISA.19","verse_code":"ISA.19.19","label":"19","content":"Nub ntawd yuav muaj ib lub thaaj rua tug TSWV nyob huv tebchaws Iziv, hab muaj ib tug ncej zeb muab fij rua tug TSWV nyob ntawm Iziv tug nrimteb."},{"bible_id":"1726","chapter_code":"ISA.19","verse_code":"ISA.19.20","label":"20","content":"Ob yaam ntawd yuav ua cim hab ua timkhawv rua tug TSWV kws muaj Fwjchim Luj kawg nkaus nyob huv tebchaws Iziv. Thaus puab quaj hu thov txug tug TSWV, vim muaj tuabneeg tuaj tsimtxom puab, tug TSWV txhaj khaiv ib tug lug cawm puab, tsomkwm puab, hab tso puab dlim."},{"bible_id":"1726","chapter_code":"ISA.19","verse_code":"ISA.19.21","label":"21","content":"Nub ntawd tug TSWV yuav qha nwg rua cov tuabneeg Iziv paub, puab yuav paub tug TSWV hab pehawm nwg, puab yuav coj khoom hab khoom theej txhoj tuaj fij rua nwg. Puab coglug rua nwg hab ua lawv le tej lug kws puab cog tseg."},{"bible_id":"1726","chapter_code":"ISA.19","verse_code":"ISA.19.22","label":"22","content":"Tug TSWV yuav rau txim rua cov Iziv, tabsis nwg yuav rov khu kuas puab zoo. Puab yuav tig lug cuag nwg hab nwg yuav noog puab tej lug thov, hab yuav khu kuas puab tej mob zoo."},{"bible_id":"1726","chapter_code":"ISA.19","verse_code":"ISA.19.23","label":"23","content":"Nub ntawd yuav muaj ib txuj nam kev luj nraag tebchaws Iziv moog txug rua peg tebchaws Axilias. Cov Axilias yuav moog nraag tebchaws Iziv, cov Iziv yuav tuaj peg tebchaws Axilias, hab cov Iziv yuav nrug cov Axilias pehawm Vaajtswv ua ke."},{"bible_id":"1726","chapter_code":"ISA.19","verse_code":"ISA.19.24","label":"24","content":"Nub ntawd cov Yixalayees yuav muaj vaajfuam sis luag ib yaam le cov Iziv hab cov Axilias, hab peb tsaav tuabneeg nuav yuav ua rua tuabneeg nplajteb tau koob moov."},{"bible_id":"1726","chapter_code":"ISA.19","verse_code":"ISA.19.25","label":"25","content":"Tug TSWV kws muaj Fwjchim Luj kawg nkaus yuav foom koob moov rua puab has tas, \u201cKuv foom koob moov rua cov Iziv kws yog kuv tsaav tuabneeg, cov Axilias kws kuv tsim, hab cov Yixalayees kws kuv xaiv tseg.\u201d"},{"bible_id":"1726","chapter_code":"ISA.20","verse_code":"ISA.20.1","label":"1","content":"Xyoo kws Xalenkoos ua vaajntxwv kaav tebchaws Axilias, nwg tau tso ib tug thawj tubrog tuaj tua lub nroog Asedaus hab txeeb tau lub nroog ntawd."},{"bible_id":"1726","chapter_code":"ISA.20","verse_code":"ISA.20.2","label":"2","content":"Lub sijhawm ntawd, tug TSWV has rua Yaxayas kws yog Amauxes tug tub has tas, \u201cCa le muab cev rig tsho ntaub maag kws koj naav hab muab nkawm khau khab kws koj rau hle tseg.\u201d Yaxayas moog kev labqaab hab tsi rau khau le tug TSWV tau has rua nwg ntawd."},{"bible_id":"1726","chapter_code":"ISA.20","verse_code":"ISA.20.3","label":"3","content":"Thaus lub nroog Asedaus raug luas txeeb tau lawm, tug TSWV has tas, \u201cKuv tug tubkhai Yaxayas moog kev labqaab hab tsi rau khau tau peb xyoos. Qhov nuav ua lub cim qha has tas, yuav muaj tej xwmtxheej lug raug cov Iziv hab cov Sudaas."},{"bible_id":"1726","chapter_code":"ISA.20","verse_code":"ISA.20.4","label":"4","content":"Axilias tug vaajntxwv yuav muab cov Iziv hab cov Sudaas kws nwg nteg tau ntawd hle rig tsho labqaab coj moog ua tuabneeg poob tebchaws. Cov hluas hab cov laug yuav moog kev labqaab pobtw lab vog hab tsi rau khau, ua rua cov Iziv txaajmuag kawg le."},{"bible_id":"1726","chapter_code":"ISA.20","verse_code":"ISA.20.5","label":"5","content":"Cov tuabneeg kws ca sab rua cov Sudaas hab khaavtheeb rua cov Iziv yuav thim rov qaab hab txaajmuag heev."},{"bible_id":"1726","chapter_code":"ISA.20","verse_code":"ISA.20.6","label":"6","content":"Cov tuabneeg kws nyob ntawm ntug havtxwv kws npuab tebchaws Axilias has tas, \u2018Mej sim saib, cov tuabneeg kws peb ca sab rua hab cov tuabneeg kws peb moog cuag kuas coj peb tsiv tawm ntawm cov Axilias tug vaajntxwv, raug luas nteg lawm! Zag nuav peb yuav ua le caag txhaj tsiv dlim?\u2019 \u201d"},{"bible_id":"1726","chapter_code":"ISA.21","verse_code":"ISA.21.1","label":"1","content":"Zaaj lug kws has ntsig txug cov tuabneeg Npanpiloos tej kev puamtsuaj tawm huv lub tebchaws kws txaus ntshai heev tuaj ib yaam le cov khaub zeeg cua ntsawj hlaa taj suabpuam tuaj."},{"bible_id":"1726","chapter_code":"ISA.21","verse_code":"ISA.21.2","label":"2","content":"Tej xwmtxheej phem kws kuv ua ywgtoog pum, cov tuabneeg ntxeev sab tawm moog tsim kev kub ntxhuv hab cov tuabneeg tubsaab tawm moog nyag luas. Cov Elames, ca le tawm moog ua rog los mas! Cov Medias, ca le tawm moog vij luas tej nroog! Kuv yuav ua kuas tej suab quaj suab qw kws yog cov Npanpiloos ua ntawd ntsag moog."},{"bible_id":"1726","chapter_code":"ISA.21","verse_code":"ISA.21.3","label":"3","content":"Thaus kuv ua ywgtoog pum zaaj nuav, kuv ntshai heev hab ua rua kuv mob dluav npaum nkaus le tug quaspuj kws mob plaab yug mivnyuas ntaag."},{"bible_id":"1726","chapter_code":"ISA.21","verse_code":"ISA.21.4","label":"4","content":"Kuv taubhau kiv heev, hab kuv ntshai ua ib ce tshee nyo. Kuv tog ib nub tsaus ntuj, tsi muaj dlaabtsi ua rua kuv ca sab, tsuas yog kev txhawj kev ntshai xwb."},{"bible_id":"1726","chapter_code":"ISA.21","verse_code":"ISA.21.5","label":"5","content":"Nyob rua huv zaaj ywgtoog ntawd, muaj ib rooj mov kws tub npaaj tav lawm; luas muab cov ntaub tuab nthuav pua rua cov qhua nyob. Thaus puab taabtom noj haus, taamsim ntawd txawm muaj lug saamfwm tuaj has tas, \u201cCov numtswv, ca le npaaj mej cov thaiv nav ntaaj!\u201d"},{"bible_id":"1726","chapter_code":"ISA.21","verse_code":"ISA.21.6","label":"6","content":"Tug TSWV has rua kuv tas, \u201cCa le tso ib tug txivneej moog saib, hab ca nwg qha tej kws nwg pum rua mej."},{"bible_id":"1726","chapter_code":"ISA.21","verse_code":"ISA.21.7","label":"7","content":"Yog has tas nwg pum cov txivneej caij neeg, ib nkawg quas ib nkawg, hab cov txivneej kws caij neeg luav hab caij ntxhuav tuaj, mas nwg yuavtsum ua tuab zoo saib kuas tseeb tseeb.\u201d"},{"bible_id":"1726","chapter_code":"ISA.21","verse_code":"ISA.21.8","label":"8","content":"Tug faajxwm hu lug has tas, \u201cKuv tug tswv, kuv tau sawv sau qhov chaw faajxwm saib taag nub taag mo.\u201d"},{"bible_id":"1726","chapter_code":"ISA.21","verse_code":"ISA.21.9","label":"9","content":"Saib maj! cov txivneej kws caij neeg, ib nkawg quas ib nkawg tuaj lawm lauj! Puab teb has tas, \u201cLub nroog Npanpiloos tub poob lawm! Tej vaajtswv kws puab pe poob rua huv aav hab tawg taag lawm.\u201d"},{"bible_id":"1726","chapter_code":"ISA.21","verse_code":"ISA.21.10","label":"10","content":"Kuv tsaav tuabneeg Yixalayees, mej raug ntaus ib yaam le ntaus nplej, tabsis nwgnuav kuv yuav qha rua mej paub txug tej xuv zoo kws kuv nov lug ntawm tug TSWV kws yog cov Yixalayees tug Vaajtswv kws muaj Fwjchim Luj kawg nkaus."},{"bible_id":"1726","chapter_code":"ISA.21","verse_code":"ISA.21.11","label":"11","content":"Zaaj lug kws has txug lub nroog Edoos. Muaj ib tug tuabneeg hu tom Xe-iles tuaj rua kuv has tas, \u201cTug faajxwm, tshuav ntev le caag maam kaaj ntug? Qha rua kuv saib thaus twg maam kaaj ntug?\u201d"},{"bible_id":"1726","chapter_code":"ISA.21","verse_code":"ISA.21.12","label":"12","content":"Kuv teb has tas, \u201cTub kaaj ntug lawm, tabsis tub yuav rov tsaus ntuj dlua. Yog koj xaav rov nug ntxiv, ca le hu rov tuaj hab nug los tau.\u201d"},{"bible_id":"1726","chapter_code":"ISA.21","verse_code":"ISA.21.13","label":"13","content":"Zaaj lug kws has txug cov Alavv. Cov tuabneeg Dedaas, mej taug kev tsheej paab lug su rua ntawm cov Alav tej roob mojsaab qhua,"},{"bible_id":"1726","chapter_code":"ISA.21","verse_code":"ISA.21.14","label":"14","content":"muab dlej rua cov tuabneeg kws tuaj nrhav dlej ntawm mej haus. Mej cov tuabneeg kws nyob huv tebchaws Temas, muab zaub mov rua cov tuabneeg tawg rog noj."},{"bible_id":"1726","chapter_code":"ISA.21","verse_code":"ISA.21.15","label":"15","content":"Vim puab tsiv ntawm tej nav ntaaj nav rag kws yuav tua puab, hab tsiv ntawm tej neevnti kws ntaa tog yuav tua puab, hab ntawm tej kev tsuv kev rog."},{"bible_id":"1726","chapter_code":"ISA.21","verse_code":"ISA.21.16","label":"16","content":"Tug TSWV has rua kuv tas, \u201cTshuav ib xyoos ib yaam le luas ndlav tub zug lawm xwb, mas cov Kedas lub meejmom kws luj yuav dlhau moog."},{"bible_id":"1726","chapter_code":"ISA.21","verse_code":"ISA.21.17","label":"17","content":"Cov Kedas kws txawj tua neevnti hab sab tawv, tsuas tshuav qee leej seem lawm xwb. Kuv yog tug TSWV kws yog cov Yixalayees tug Vaajtswv, kuv has tej lug nuav.\u201d"},{"bible_id":"1726","chapter_code":"ISA.22","verse_code":"ISA.22.1","label":"1","content":"Ntawm nuav yog cov lug kws has rua lub Haav Ywgtoog. Muaj xwmtxheej dlaabtsi? Vim le caag cov tuabneeg huv lub nroog nce taagnrho moog rua sau ruv tsev?"},{"bible_id":"1726","chapter_code":"ISA.22","verse_code":"ISA.22.2","label":"2","content":"Lub nroog kws puv nkaus tej suab luag ua nqaaj ua nqug, hab tej suab lomzem zoo sab. Mej cov tuabneeg kws tuag, tsi yog tuag rua nav ntaaj nav rag lossis tuag rua huv tshaav rog."},{"bible_id":"1726","chapter_code":"ISA.22","verse_code":"ISA.22.3","label":"3","content":"Mej cov thawjcoj tau tsiv tawm hab tsi raug tua ib nee le; puab puavleej raug nteg. Txawm yog puab tsiv dleb lawm los, puab tseem raug nteg coj lug rau txim."},{"bible_id":"1726","chapter_code":"ISA.22","verse_code":"ISA.22.4","label":"4","content":"Yog le ntawd kuv txhaj has tas, \u201cTsi xob quavntsej kuv; ca kuv quaj rua txujkev lwj sab kws kuv tsaav tuabneeg tuag taag lawm. Tsi xob tuaj nplig kuv sab le.\u201d"},{"bible_id":"1726","chapter_code":"ISA.22","verse_code":"ISA.22.5","label":"5","content":"Tug TSWV kws muaj Fwjchim Luj kawg nkaus tau teem ib nub tseg, tso tej kev mob kev nkeeg, kev swb hab kev ntxuv sab lug rua peb huv lub Haav Ywgtoog. Tej ntsaa yeej kws thaiv peb lub nroog tau qaug tawg taag hab tej suab quaj thov paab nrov ntxhe moog thoob plawg peg tej ncov roob."},{"bible_id":"1726","chapter_code":"ISA.22","verse_code":"ISA.22.6","label":"6","content":"Cov tubrog caij neeg huv tebchaws Elames tuaj, puab khuam rawv neevnti hab xub vug. Cov tubrog kws tuaj huv tebchaws Kis tuaj, npaaj rawv puab tej thaiv nav ntaaj."},{"bible_id":"1726","chapter_code":"ISA.22","verse_code":"ISA.22.7","label":"7","content":"Tsheb neeg yuav nyob puv nkaus rua huv cov haav kws aav zoo heev huv tebchaws Yudas, hab cov tubrog caij neeg tuaj sawv tsheej paab ntawm lub nroog Yeluxalees tej roojvaag."},{"bible_id":"1726","chapter_code":"ISA.22","verse_code":"ISA.22.8","label":"8","content":"Tug TSWV tau muab tej cuabyeej tiv thaiv cov Yudas tshem povtseg lawm. Nub kws muaj tej xwmtxheej nuav, mej yuav moog nrhav tej cuabyeej ntawd huv lub Tsev Haav Zoov,"},{"bible_id":"1726","chapter_code":"ISA.22","verse_code":"ISA.22.9","label":"9","content":"mas mej pum tug ntsaa yeej kws thaiv Daviv lub Nroog hab lub paag dlej kws mej tauv rua ntawm Theem Qeg tawg ntau qhov,"},{"bible_id":"1726","chapter_code":"ISA.22","verse_code":"ISA.22.10","label":"10","content":"mej suav cov tsev huv lub nroog Yeluxalees, hab mej muab cov tsev ntawd tsoo yuav tej pobzeb moog txhim tug ntsaa yeej kws tawg ntawd."},{"bible_id":"1726","chapter_code":"ISA.22","verse_code":"ISA.22.11","label":"11","content":"Mej ua tau ib lub rhawv rua ntawm ob tug ntsaa yeej kis nruab nraab ntim cov dlej kws ndlwg huv lub qub paag dlej lug. Tabsis mej tsi tig qhovntsej noog Vaajtswv tug kws npaaj tej nuav, hab ua kuas muaj tej nuav thaus u lug tej lug hlo le."},{"bible_id":"1726","chapter_code":"ISA.22","verse_code":"ISA.22.12","label":"12","content":"Nub ntawd tug TSWV kws muaj Fwjchim Luj kawg nkaus has kuas mej quaj hab nyav, chais mej tej plaubhau hab naav ntaub tsaaj."},{"bible_id":"1726","chapter_code":"ISA.22","verse_code":"ISA.22.13","label":"13","content":"Tabsis mej tseem zoo sab hab khaav, mej tua nyuj hab tua yaaj lug noj, hab muab cawv txiv maab lug haus. Mej has tas, \u201cPeb ca le noj hab haus kuas txaus! Vim pigkig peb yuav tuag taag.\u201d"},{"bible_id":"1726","chapter_code":"ISA.22","verse_code":"ISA.22.14","label":"14","content":"Tug TSWV kws muaj Fwjchim Luj kawg nkaus tau has rua kuv tas, \u201cTej kev phem kev qas nuav yuav tsi muaj kev zaam txim rua puab moog txug thaus puab tuag taag. Kuv kws yog Vaajtswv tug TSWV kws muaj Fwjchim Luj kawg nkaus, yog tug has tej lug nuav ntaag.\u201d"},{"bible_id":"1726","chapter_code":"ISA.22","verse_code":"ISA.22.15","label":"15","content":"Tug TSWV kws muaj Fwjchim Luj kawg nkaus khaiv kuas kuv moog cuag Senas kws yog tug thawj saib lub tuamtsev, hab has rua nwg tas,"},{"bible_id":"1726","chapter_code":"ISA.22","verse_code":"ISA.22.16","label":"16","content":"\u201cKoj tuaj ua dlaabtsi hab leejtwg tso cai rua koj tuaj khawb qhov ntxaa faus koj, txaug koj lub qhov ntxaa rua sau ncov roob sab, hab puab koj qhov chaw su rua sau roob zeb nuav?"},{"bible_id":"1726","chapter_code":"ISA.22","verse_code":"ISA.22.17","label":"17","content":"Saib maj, tug tuabneeg kws muaj zug, tug TSWV yuav tuaj nqaa koj moog povtseg. Nwg yuav tuav koj ca,"},{"bible_id":"1726","chapter_code":"ISA.22","verse_code":"ISA.22.18","label":"18","content":"hab nwg yuav muab koj dlov ua ib thooj hab muab koj pov moog rua ntawm lub tebchaws kws dlaav heev. Koj yuav tuag rua qhov ntawd, hab koj tej tsheb neeg ua rog yuav nyob rua qhov ntawd, vim koj tau ua rua koj tug tswv tsev tuabneeg raug kev txaajmuag."},{"bible_id":"1726","chapter_code":"ISA.22","verse_code":"ISA.22.19","label":"19","content":"Tug TSWV yuav tshem koj tawm ntawm koj lub chaw ua num hab yuav txu kuas koj poob koj lub meejmom.\u201d"},{"bible_id":"1726","chapter_code":"ISA.22","verse_code":"ISA.22.20","label":"20","content":"Tug TSWV has rua Senas has tas, \u201cNub ntawd kuv yuav hu kuv tug tubkhai Eli-akees kws yog Hilekiyas tug tub tuaj,"},{"bible_id":"1726","chapter_code":"ISA.22","verse_code":"ISA.22.21","label":"21","content":"kuv yuav muab mej cov numtswv tej tsho ntev rua nwg naav, hab muab mej tej hlaab rua nwg sa; hab kuv yuav muab mej tej meejmom cob rua nwg teg; nwg yuav ua cov tuabneeg huv lub nroog Yeluxalees hab cov Yudas leej txiv."},{"bible_id":"1726","chapter_code":"ISA.22","verse_code":"ISA.22.22","label":"22","content":"Kuv yuav muab tug yumsij kws qheb Daviv lub tsev tso rua sau nwg xubpwg; nwg qheb, yuav tsi muaj leejtwg kaw; hab nwg kaw, yuav tsi muaj leejtwg qheb tau."},{"bible_id":"1726","chapter_code":"ISA.22","verse_code":"ISA.22.23","label":"23","content":"Kuv yuav muab nwg cog rua ntawm lub chaw kws ruaj khov ib yaam le tug ntsa hlau kws tub ntsa khov lawm, hab nwg yuav yog lub zwmtxwv kws luas fwm rua ntawm nwg yawmkoob caajceg."},{"bible_id":"1726","chapter_code":"ISA.22","verse_code":"ISA.22.24","label":"24","content":"\u201cTabsis taagnrho nwg cov kwvtij hab nwg tej tubki yuav ua ib lub nraa nyaav heev rua nwg; puab yuav khuam rua sau nwg ib yaam le tej laujkaub hab tej taig phab kws khuam rua ntawm tej ncej!"},{"bible_id":"1726","chapter_code":"ISA.22","verse_code":"ISA.22.25","label":"25","content":"Txug nub ntawd, thaus muaj tej xwmtxheej nuav tshwmsim tuaj, tug ncej kws cog rua qhov chaw ruaj yuav rhu tawm hab yuav qaug. Txhua tsaav yaam kws yog lub nraa nyaav khuam sau nwg yuav poob taag.\u201d Tug TSWV has le ntawd."},{"bible_id":"1726","chapter_code":"ISA.23","verse_code":"ISA.23.1","label":"1","content":"Cov lug nuav yog has rua lub nroog Tiles. Cov tuabneeg kws ua num huv tej nkoj tom plawv havtxwv, mej ca le quaj tu sab los mas! Mej lub chaw nreg nkoj huv Tiles, tej vaaj tse hab tej chaw nreg nkoj huv lub tebchaws raug puamtsuaj taag. Mej yuav nov xuv thaus mej cov nkoj rov tim tebchaws Xaipas lug."},{"bible_id":"1726","chapter_code":"ISA.23","verse_code":"ISA.23.2","label":"2","content":"Cov tuabneeg kws nyob huv koog povtxwv, hab cov tuabneeg ua laag ua luam huv Xidoos, mej ca le quaj ntsaaj ntsoog qeeg!"},{"bible_id":"1726","chapter_code":"ISA.23","verse_code":"ISA.23.3","label":"3","content":"Mej khaiv tuabneeg hlaa havtxwv moog yuav hab muag tej nplej kws luas cog nraag tebchaws Iziv, hab moog cog kev laag kev luam nrug ntau tsaav tuabneeg."},{"bible_id":"1726","chapter_code":"ISA.23","verse_code":"ISA.23.4","label":"4","content":"Xidoos, koj ca le txaajmuag los mas! Havtxwv hab qaab thu havtxwv kws tub heev has tas, \u201cKuv tsi tau muaj dlua mivnyuas. Kuv tsi tau tu dlua tub lossis ntxhais le.\u201d"},{"bible_id":"1726","chapter_code":"ISA.23","verse_code":"ISA.23.5","label":"5","content":"Thaus cov Iziv nov tej xwmtxheej nuav, puab yuav ceeb hab nyuaj sab txug lub nroog Tiles tej chaw nreg nkoj kws raug puamtsuaj taag lawm."},{"bible_id":"1726","chapter_code":"ISA.23","verse_code":"ISA.23.6","label":"6","content":"Cov tuabneeg huv koog povtxwv, ca le quaj qw hab nrhav kev tsiv hlaa kuas dlhau lawm tim Xapees los mas!"},{"bible_id":"1726","chapter_code":"ISA.23","verse_code":"ISA.23.7","label":"7","content":"Lub nroog Tiles nuav puas yog lub nroog kws thaus u ua rua mej muaj kev lomzem? Lub nroog nuav puas yog lub kws pheej khaiv tuabneeg hlaa havtxwv moog txeeb luas tej tebchaws nyob."},{"bible_id":"1726","chapter_code":"ISA.23","verse_code":"ISA.23.8","label":"8","content":"Leejtwg npaaj sab le nuav tawmtsaam lub nroog Tiles kws yog lub nroog num nroog tswv, cov tub laag tub luam kws nyob huv puavleej yog cov numtswv kws muaj meejmom tshaaj plawg huv nplajteb nuav los?"},{"bible_id":"1726","chapter_code":"ISA.23","verse_code":"ISA.23.9","label":"9","content":"Tug TSWV kws muaj Fwjchim Luj kawg nkaus tub npaaj sab rua lub nroog ntawd lawm. Nwg yuav rhuav puab tej kev khaavtheeb, tej kws puab muaj, hab muab cov tuabneeg kws muaj koob muaj meej txu kuas poob ntsejmuag."},{"bible_id":"1726","chapter_code":"ISA.23","verse_code":"ISA.23.10","label":"10","content":"Mej cov tuabneeg kws nyob huv Xapees, ca le moog ua mej tej teb kuas thoob plawg huv mej lub tebchaws! Nyob qhov ntawd tsi muaj leejtwg tsomkwm mej lawm."},{"bible_id":"1726","chapter_code":"ISA.23","verse_code":"ISA.23.11","label":"11","content":"Tug TSWV tsaa nwg txhais teg rua sau havtxwv hab nwg muab txhua lub tebchaws cu ua zug koog. Nwg tau saamfwm kuas muab cov tuabneeg kws nyob huv lub xeev Faunikias tej chaw ua laag ua luam rhuav kuas puamtsuaj."},{"bible_id":"1726","chapter_code":"ISA.23","verse_code":"ISA.23.12","label":"12","content":"Hab nwg has tas, \u201cLub nroog Xidoos kws yog tug ntxhais nkaujxwb, koj tej kev zoo sab tsi muaj lawm; hab koj cov tuabneeg puavleej raug tsimtxom. Txawm yog puab tsiv moog rua tim Xaipas los puab yeej tsi muaj kev kaaj sab hlo le.\u201d"},{"bible_id":"1726","chapter_code":"ISA.23","verse_code":"ISA.23.13","label":"13","content":"(Tub yog cov tuabneeg Npanpiloos muab lub nroog Tiles ua tej tsaj qus lub chaw nyob, tsi yog cov tuabneeg Axilias ua. Tub yog cov tuabneeg Npanpiloos tuaj puab puab tej chaw tsomfaaj rua huv, puab muab lub nroog Tiles tej vaaj tse kws txhim zeb rhuav povtseg, hab muab lub nroog ntawd ua puamtsuaj taag.)"},{"bible_id":"1726","chapter_code":"ISA.23","verse_code":"ISA.23.14","label":"14","content":"Cov tuabneeg ua num huv nkoj, mej ca le quaj nyav! Lub nroog kws mej ca sab rua tub raug puamtsuaj taag lawm."},{"bible_id":"1726","chapter_code":"ISA.23","verse_code":"ISA.23.15","label":"15","content":"Thaus txug nub ntawd puab yuav tsi ncu qaab txug lub nroog Tiles txug xyaa caum xyoo kws yog taag ib tug vaajntxwv simneej. Thaus taag xyaa caum xyoo lawm, yuav muaj tej yaam tshwmsim rua lub nroog Tiles lawv le tug namndlav zaaj nkauj kws has le nuav:"},{"bible_id":"1726","chapter_code":"ISA.23","verse_code":"ISA.23.16","label":"16","content":"Nqaa koj lub nkauj nogncaas moog ncig kuas thoob lub nroog nuav, Tug namndlav kws tsi muaj tuabneeg ncu txug lawm. Ca le ntaus nkauj nogncaas hab hu koj tej nkauj coj cov txivneej rov qaab lug dlua ib zag ntxiv los mas!"},{"bible_id":"1726","chapter_code":"ISA.23","verse_code":"ISA.23.17","label":"17","content":"Thaus dlhau xyaa caum xyoo lawm, tug TSWV yuav ca lub nroog Tiles rov qaab lug ua namndlav le qub, hab nwg yuav xaa nwg cov tuabneeg moog ua namndlav rua txhua lub tebchaws huv nplajteb nuav."},{"bible_id":"1726","chapter_code":"ISA.23","verse_code":"ISA.23.18","label":"18","content":"Tej nyaj kws nwg ua laag ua luam tau lug, yuav muab fij rua tug TSWV. Nwg yuav tsi khaws ib qho ca le. Cov tuabneeg kws pehawm tug TSWV ntawd yuav tau cov nyaj ntawd moog yuav zaub mov hab rig tsho naav."},{"bible_id":"1726","chapter_code":"ISA.24","verse_code":"ISA.24.1","label":"1","content":"Tug TSWV yuav muab lub nplajteb ua kuas puamtsuaj hab muab tso povtseg kuas nyob qhuav qhawv tsi muaj dlaabtsi. Nwg yuav muab lub nplajteb ntxeev kuas tej tuabneeg tawg moog nyob ua saab ua sua."},{"bible_id":"1726","chapter_code":"ISA.24","verse_code":"ISA.24.2","label":"2","content":"Yuav zoo ib yaam le ntawd rua cov povthawj hab cov pejxeem, cov tswv hab cov qhev, cov pujnom hab cov ntxhais qhev, cov muag hab cov yuav, cov qev hab cov txais, cov muaj hab cov pluag."},{"bible_id":"1726","chapter_code":"ISA.24","verse_code":"ISA.24.3","label":"3","content":"Lub nplajteb yuav raug muab tso povtseg kuas tawg ntsoog ntxawg hab puamtsuaj taag. Tug TSWV tau has tej lug nuav hab yuav ua kuas tej ntawd tav."},{"bible_id":"1726","chapter_code":"ISA.24","verse_code":"ISA.24.4","label":"4","content":"Nplajteb yuav qhuav nkig nkuav; tuabneeg thoob nplajteb yuav tsaug muas; lub nplajteb hab lub ntuj yuav thooj txhij puamtsuaj moog."},{"bible_id":"1726","chapter_code":"ISA.24","verse_code":"ISA.24.5","label":"5","content":"Tuabneeg tau ua rua lub nplajteb poob kev txhum vim puab tsi coj Vaajtswv tej kevcai hab tsi ua lawv le nwg tej lug kws tau cog tseg moog ibtxhis."},{"bible_id":"1726","chapter_code":"ISA.24","verse_code":"ISA.24.6","label":"6","content":"Yog le ntawd lub nplajteb txhaj raug Vaajtswv tej lug foom. Tuabneeg txhaj raug kev puamtsuaj lawv le tej kev txhum kws puab tau ua lug lawm. Vim le ntawd txhaj le seem qee leej lawm xwb."},{"bible_id":"1726","chapter_code":"ISA.24","verse_code":"ISA.24.7","label":"7","content":"Cawv txiv maab tshab tsawg zuj zug, hab tej tsob txiv maab qhuav taag lawm. Txhua tug kws muaj kev zoo sab nwgnuav ntxhuv sab kawg,"},{"bible_id":"1726","chapter_code":"ISA.24","verse_code":"ISA.24.8","label":"8","content":"hab puab tej suab nkauj nogncaas hab suab nruag kws nrov lomzem xauv npo puavleej ntsag taag."},{"bible_id":"1726","chapter_code":"ISA.24","verse_code":"ISA.24.9","label":"9","content":"Qhov ntawd tsi muaj kev haus cawv hu nkauj lomzem hlo le; cawv ab kawg nkaus rua cov tuabneeg kws haus cawv."},{"bible_id":"1726","chapter_code":"ISA.24","verse_code":"ISA.24.10","label":"10","content":"Huv lub nroog txhua yaam nyob khoob lug ca, hab tej tuabneeg suavdlawg muab puab ntsug rua huv puab tej tsev kuas tsi muaj tuabneeg moog qheb tau hlo le."},{"bible_id":"1726","chapter_code":"ISA.24","verse_code":"ISA.24.11","label":"11","content":"Tej tuabneeg tuaj quaj qw tom tej plawv kev vim tsi muaj cawv haus. Kev zoo sab yuav tsi muaj moog ibtxhis; txujkev zoo sab tub raug muab tshem tawm huv lub tebchaws moog lawm."},{"bible_id":"1726","chapter_code":"ISA.24","verse_code":"ISA.24.12","label":"12","content":"Lub nroog los raug puamtsuaj, hab muab tej roojvaag nroog rhuav povtseg taag."},{"bible_id":"1726","chapter_code":"ISA.24","verse_code":"ISA.24.13","label":"13","content":"Tej xwmtxheej nuav yuav lug raug txhua tsaav tuabneeg kws nyob huv lub qaab ntuj nuav. Lub nplajteb yuav zoo ib yaam le lub caij sau qoobloo xaus, hab zoo ib yaam le dle tej txiv ntoo roj sau txhua tsob ntoo hab dle tej nyuas tw txiv maab kawg ntawm cov maab."},{"bible_id":"1726","chapter_code":"ISA.24","verse_code":"ISA.24.14","label":"14","content":"Cov tuabneeg seem yuav tsaa suab hu nkauj zoo sab. Cov tuabneeg kws nyob saab nubpoob yuav qw zoo sab rua tug TSWV lub fwjchim kws luj kawg nkaus,"},{"bible_id":"1726","chapter_code":"ISA.24","verse_code":"ISA.24.15","label":"15","content":"hab cov tuabneeg nyob saab nubtuaj yuav ua tug TSWV tsaug; tej tebchaws kws nyob lawv ntug havtxwv yuav ua tug TSWV kws yog cov Yixalayees tug Vaajtswv tsaug."},{"bible_id":"1726","chapter_code":"ISA.24","verse_code":"ISA.24.16","label":"16","content":"Peb yuav nov tsaav tuabneeg Yixalayees hu nkauj dleb dleb tim qaab ntug kawg tuaj qhuas tug kws Ncaaj Nceeg. Tabsis tsi muaj kev ca sab rua kuv le! Kuv raug puamtsuaj lawm, kuv raug puamtsuaj lawm lauj! Kuv raug kev ntxhuv sab kawg le! Cov tuabneeg ntxeev sab yimfuab ntxeev sab. Puab tej kev dlaag hab kev phem fuam luj zuj zug."},{"bible_id":"1726","chapter_code":"ISA.24","verse_code":"ISA.24.17","label":"17","content":"Tuabneeg nplajteb! Mej ca le noog kuv has, kev txhawj kev ntshai, qhov hlauv hab ntaa npuj cuab rawv tog mej kev lawm."},{"bible_id":"1726","chapter_code":"ISA.24","verse_code":"ISA.24.18","label":"18","content":"Txhua tug kws tsiv txujkev ntshai yuav moog poob lub qhov hlauv, hab txhua tug kws tsiv kuas dlim lub qhov hlauv, yuav moog maag rooj ntaa npuj. Rooj ntug qheb hlo, tuamtsaam naag laub lug sau ntuj lug, hab ua rua lub nplajteb cu ua zug koog."},{"bible_id":"1726","chapter_code":"ISA.24","verse_code":"ISA.24.19","label":"19","content":"Lub nplajteb tub tawg ua tej nplais, lub nplajteb faib pis hlo ua tej txaug hab lub nplajteb yoj cuag tug tsi."},{"bible_id":"1726","chapter_code":"ISA.24","verse_code":"ISA.24.20","label":"20","content":"Lub nplajteb ndlog ib yaam le tug tuabneeg qaug cawv, hab ua yoj ua yeeg ib yaam le naag xub naag cua ntsawj lub tsev pheebsuab. Tej kev txhum nyaav kawg tsuam lub nplajteb, nwg txhaj qaug hab sawv tsi taug ib zag ntxiv le lawm."},{"bible_id":"1726","chapter_code":"ISA.24","verse_code":"ISA.24.21","label":"21","content":"Nub ntawd tug TSWV yuav rau txim rua cov muaj fwjchim kws nyob sau nruab ntug hab cov vaajntxwv huv lub nplajteb nuav."},{"bible_id":"1726","chapter_code":"ISA.24","verse_code":"ISA.24.22","label":"22","content":"Vaajtswv yuav sau taagnrho cov vaajntxwv tuaj kaw ua ke rua huv lub qhov aav; nwg yuav muab puab kaw nkaus rua huv tsev lojcuj moog txug nub kws nwg txav txim rua puab."},{"bible_id":"1726","chapter_code":"ISA.24","verse_code":"ISA.24.23","label":"23","content":"Lub hli yuav tsaus hab lub nub yuav tsi ci lawm, rua qhov tug TSWV kws muaj Fwjchim Luj kawg nkaus yuav ua vaajntxwv kaav sau lub Roob Xi-oos hab huv lub nroog Yeluxalees, nwg tug tshwjchim kws ci ntsaa ab yuav tshwm lug rua nwg cov txwjlaug pum."},{"bible_id":"1726","chapter_code":"ISA.25","verse_code":"ISA.25.1","label":"1","content":"Tug TSWV, koj yog kuv tug Vaajtswv; kuv yuav fwm koj hab qhuas koj lub npe. Koj tau ua ntau yaam txujci tseemceeb tav taag lug lawm, koj ua ncaaj ua nceeg hab ua tseeb lawv le koj tau npaaj tseg thaus u lug lawm."},{"bible_id":"1726","chapter_code":"ISA.25","verse_code":"ISA.25.2","label":"2","content":"Koj tau ua rua ntau lub nroog raug kev puamtsuaj taag, hab muab puab tej chaw faajxwm rhuav povtseg huv tuabsi. Tej loog kws peb cov yeebncuab ua tseg rua huv lub nroog yuav tsi txhim khu ntxiv moog taag ibtxhis."},{"bible_id":"1726","chapter_code":"ISA.25","verse_code":"ISA.25.3","label":"3","content":"Txhua tsaav tuabneeg kws muaj zug yuav qhuas koj; tej nroog kws tej tsaav tuabneeg limham nyob yuav ntshai koj."},{"bible_id":"1726","chapter_code":"ISA.25","verse_code":"ISA.25.4","label":"4","content":"Koj ua lub chaw cawm sav rua cov tuabneeg pluag hab txomnyem, hab cawm puab dlim thaus lub sijhawm kws puab ntsib kev nyuaj sab. Koj ua tsev rua puab nraim naag xub naag cua hab ua dluab ntxoov ntxoo rua puab nraim tshaav. Cov tuabneeg limham ntaus puab ib yaam le cua dlaaj cua dlub ntsawj tug ntsaa yeej"},{"bible_id":"1726","chapter_code":"ISA.25","verse_code":"ISA.25.5","label":"5","content":"hab ib yaam le tshaav kub heev huv lub tebchaws ntuj qhua teb nkig. Tabsis Vaajtswv, koj tau ua rua peb tej yeebncuab pluj taag lawm; koj ua rua cov tuabneeg limham tej suab qw ntsag taag ib yaam le tauv fuab roog tshaav ntuj kub."},{"bible_id":"1726","chapter_code":"ISA.25","verse_code":"ISA.25.6","label":"6","content":"Nyob sau Roob Xi-oos, tug TSWV kws muaj Fwjchim Luj kawg nkaus yuav npaaj ib rooj mov rua txhua tsaav tuabneeg huv nplajteb noj, yog ib rooj mov kws muaj tej zaub mov hab tej cawv kws qaab heev."},{"bible_id":"1726","chapter_code":"ISA.25","verse_code":"ISA.25.7","label":"7","content":"Thaus nyob sau lub roob nwg yuav muab txhua tsaav tuabneeg tej kev nyuaj sab kws zoo ib yaam le tauv fuab tshem povtseg."},{"bible_id":"1726","chapter_code":"ISA.25","verse_code":"ISA.25.8","label":"8","content":"Tug TSWV kws kaav txhua tsaav yaam yuav rhuav txujkev tuag kuas puamtsuaj moog ibtxhis, nwg yuav so txhua tug lub kua muag, hab nwg yuav rhuav qhov kws lub nplajteb nuav tsimtxom nwg tsaav tuabneeg. Tug TSWV yog tug has tej lug nuav."},{"bible_id":"1726","chapter_code":"ISA.25","verse_code":"ISA.25.9","label":"9","content":"Thaus muaj tej xwmtxheej nuav lawm, txhua tug tuabneeg yuav has tas, \u201cNwg yog peb tug Vaajtswv! Peb tso sab plhuav rua nwg, hab nwg tau cawm peb txujsa. Nwg yog tug TSWV! Peb tso sab plhuav rua nwg, nwgnuav peb zoo sab hab xyivfaab heev vim nwg cawm peb dlim lawm.\u201d"},{"bible_id":"1726","chapter_code":"ISA.25","verse_code":"ISA.25.10","label":"10","content":"Tug TSWV yuav tsomkwm lub Roob Xi-oos nuav, tabsis cov Mau-am yuav raug tsuj ib yaam le tsuj tej quavnyaab npleg rua huv paag hawv."},{"bible_id":"1726","chapter_code":"ISA.25","verse_code":"ISA.25.11","label":"11","content":"Puab tsaa teg ib yaam le yuav ua luam dlej, tabsis tug TSWV yuav ua kuas puab poob ntsejmuag, hab puab tej npaab yuav tsaug leeg."},{"bible_id":"1726","chapter_code":"ISA.25","verse_code":"ISA.25.12","label":"12","content":"Nwg yuav muab cov Mau-am tej chaw tsomfaaj hab puab tej ntsaa yeej kws sab rhuav kuas puamtsuaj hab tsoo kuas tawg taag xyaw moov aav."},{"bible_id":"1726","chapter_code":"ISA.26","verse_code":"ISA.26.1","label":"1","content":"Nub ntawd yuav hu zaaj nkauj nuav nyob huv tebchaws Yudas: \u201cPeb muaj ib lub nroog ruaj khov heev; Vaajtswv yog tug ntsaa yeej kws thaiv lub nroog kuas muaj kev cawm dlim."},{"bible_id":"1726","chapter_code":"ISA.26","verse_code":"ISA.26.2","label":"2","content":"Ca le qheb tej roojvaag moog tso tsaav tuabneeg ncaaj nceeg kws ua lawv le Vaajtswv lub sab nyam moog nyob huv lub tebchaws ntawd."},{"bible_id":"1726","chapter_code":"ISA.26","verse_code":"ISA.26.3","label":"3","content":"Tug TSWV, koj muab txujkev kaaj sab kws zoo kawg nkaus rua cov tuabneeg kws muab sab npuab koj; vim puab tso sab plhuav rua koj."},{"bible_id":"1726","chapter_code":"ISA.26","verse_code":"ISA.26.4","label":"4","content":"Ca sab rua tug TSWV, nwg yuav ua phaab pobzeb thaiv peb moog ibtxhis."},{"bible_id":"1726","chapter_code":"ISA.26","verse_code":"ISA.26.5","label":"5","content":"Nwg txu kuas cov tuabneeg khaavtheeb poob fwjchim; nwg muab cov tuabneeg kws muaj zug lub nroog rhuav kuas puamtsuaj, hab muab tej ntsaa yeej tsoo kuas qaug taag rua huv aav."},{"bible_id":"1726","chapter_code":"ISA.26","verse_code":"ISA.26.6","label":"6","content":"Nwgnuav cov tuabneeg txomnyem hab cov tuabneeg pluag yuav muab lub nroog ntawd tsuj nthi rua huv puab xibtaws.\u201d"},{"bible_id":"1726","chapter_code":"ISA.26","verse_code":"ISA.26.7","label":"7","content":"Tug TSWV, koj ua txujkev dlu rua cov tuabneeg ncaaj nceeg taug; txujkev kws puab taug taj heev."},{"bible_id":"1726","chapter_code":"ISA.26","verse_code":"ISA.26.8","label":"8","content":"Peb yeej coj rawv koj txuj kevcai, hab peb tog rawv koj tuab leeg xwb; peb ncu ntsoov koj lub npe rua nruab sab."},{"bible_id":"1726","chapter_code":"ISA.26","verse_code":"ISA.26.9","label":"9","content":"Mo ntuj kuv lub sab xaav ntsoov txug koj; nruab nub kuv lub sab xyivfaab hlo nrhav koj. Thaus koj txav txim rua tuabneeg nplajteb, puab yuav paub koj txujkev ncaaj nceeg."},{"bible_id":"1726","chapter_code":"ISA.26","verse_code":"ISA.26.10","label":"10","content":"Txawm yog koj ua zoo npaum twg rua cov tuabneeg sab phem los puab yeej tsi paub txujkev ncaaj nceeg hlo le. Txawm yog puab nyob huv lub tebchaws kws muaj kev ncaaj nceeg nuav los puab tseem pheej ua kev txhum tsi tseg, hab tsi leeg paub koj lub fwjchim kws luj kawg nkaus."},{"bible_id":"1726","chapter_code":"ISA.26","verse_code":"ISA.26.11","label":"11","content":"Tug TSWV, koj yeej tsaa teg sab kawg tabsis puab tsi pum le; ca puab pum koj txujkev mob sab rua koj tsaav tuabneeg, hab ca puab raug txaajmuag. Ca cov suavtawg kws koj npaaj tseg rua koj cov yeebncuab kub puab."},{"bible_id":"1726","chapter_code":"ISA.26","verse_code":"ISA.26.12","label":"12","content":"Tug TSWV, koj pub kev thaajyeeb rua peb; txhua yaam kws peb ua tav lawm, tub yog koj paab peb ua."},{"bible_id":"1726","chapter_code":"ISA.26","verse_code":"ISA.26.13","label":"13","content":"Tug TSWV kws yog peb tug Vaajtswv, peb raug lwm tug tswv kaav peb, tabsis peb leeg paub koj lub npe nkaus xwb."},{"bible_id":"1726","chapter_code":"ISA.26","verse_code":"ISA.26.14","label":"14","content":"Nwgnuav puab tub tuag taag hab tsi caj sa le lawm. Puab tej ntsujplig yuav tsi sawv; vim koj yog tug rau txim r ua puab hab ua kuas puab puamtsuaj."},{"bible_id":"1726","chapter_code":"ISA.26","verse_code":"ISA.26.15","label":"15","content":"Tabsis tug TSWV, koj tau ua rua peb tsaav tuabneeg fuamvaam, hab nthuav peb lub tebchaws kuas dlaav; koj yuav tau txais koob meej zoo kawg nkaus le."},{"bible_id":"1726","chapter_code":"ISA.26","verse_code":"ISA.26.16","label":"16","content":"Tug TSWV, koj rau txim rua koj tsaav tuabneeg, hab puab yuav thov koj thaus puab raug kev nyuaj sab."},{"bible_id":"1726","chapter_code":"ISA.26","verse_code":"ISA.26.17","label":"17","content":"Tug TSWV, koj ua rua peb quaj, ib yaam le tug quaspuj kws quaj thaus nwg mob plaab yug mivnyuas."},{"bible_id":"1726","chapter_code":"ISA.26","verse_code":"ISA.26.18","label":"18","content":"Peb suab mivnyuas hab mob plaab, tabsis peb yug tsi tau dlaabtsi. Peb coj tsi tau kev cawm dlim lug rua huv lub nplajteb; hab peb muab tsi tau txujsa rua tuabneeg lug yug huv nplajteb nuav."},{"bible_id":"1726","chapter_code":"ISA.26","verse_code":"ISA.26.19","label":"19","content":"Peb cov tuabneeg kws tuag lawm, yuav rov muaj sa dlua! Puab tej cev yuav sawv rov qaab lug muaj sa. Cov tuabneeg kws pw huv tej qhov ntxaa yuav sawv lug hu nkauj zoo sab. Yog le ntawd, Vaajtswv yuav tsaa cov tuabneeg kws tuag tau ntev lawm sawv lug; ib yaam le lub lwg dlej kws ci rua lub nplajteb thaus sawv ntxuv."},{"bible_id":"1726","chapter_code":"ISA.26","verse_code":"ISA.26.20","label":"20","content":"Kuv tsaav tuabneeg, mej ca le tsiv rov qaab moog rua huv mej tej tsev, hab kaw qhovrooj rua. Nkaum tog kuas Vaajtswv txujkev chim dlhau tsaiv."},{"bible_id":"1726","chapter_code":"ISA.26","verse_code":"ISA.26.21","label":"21","content":"Tug TSWV nqeg sau ntuj kws yog nwg qhov chaw nyob lug rau txim rua tuabneeg nplajteb, vim puab tej kev txhum. Aav yuav tsi nqug cov tuabneeg kws raug luas tua tej ntshaav, hab lub nplajteb yuav tsi faus cov tuabneeg kws raug luas tua tuag lub cev."},{"bible_id":"1726","chapter_code":"ISA.27","verse_code":"ISA.27.1","label":"1","content":"Nub ntawd tug TSWV yuav siv nwg lub fwjchim hab nwg raab ntaaj rau txim rua tug Levi-athas  kws yog tug naab txwj naab laug kws tsiv lawm, tug zaaj ntawd yog tug naab txwj naab laug kws nkhaus ntswj pis yog, hab nwg yuav muab tug zaaj kws nyob huv havtxwv tua povtseg."},{"bible_id":"1726","chapter_code":"ISA.27","verse_code":"ISA.27.2","label":"2","content":"Nub ntawd tug TSWV yuav has tas, \u201cLub vaaj txiv maab kws ntxim sab:"},{"bible_id":"1726","chapter_code":"ISA.27","verse_code":"ISA.27.3","label":"3","content":"\u2018Kuv kws yog tug TSWV, kuv tsomkwm nwg; hab kuv rau sab ntso ywg dlej rua nwg txhua lub sijhawm. Kuv zuv rawv nwg nruab nub mo ntuj, kuas tsi xob muaj leejtwg tuaj ua phem rua nwg."},{"bible_id":"1726","chapter_code":"ISA.27","verse_code":"ISA.27.4","label":"4","content":"Kuv tsi chim rua lub vaaj txiv maab lawm. Yog tej maab xuavpaug hab ntoo xuavpaug sawv ua rog tawmtsaam kuv, kuv yuav muab puab hlawv kuas kub nyab taag huv tuabsi."},{"bible_id":"1726","chapter_code":"ISA.27","verse_code":"ISA.27.5","label":"5","content":"Tabsis yog kuv tsaav tuabneeg cov yeebncuab xaav kuas kuv tsomkwm puab, ca puab cog kev phoojywg nrug kuv. Ca puab cog phoojywg nrug kuv.\u2019 \u201d"},{"bible_id":"1726","chapter_code":"ISA.27","verse_code":"ISA.27.6","label":"6","content":"Muaj ib nub tom ntej nuav, Yakhauj cov xeebntxwv yuav nrhau caag ib yaam le ntoo, tsaav tuabneeg Yixalayees yuav hlaav nplooj hab tawg paaj. Hab tej txiv yuav puv nkaus lub nplajteb."},{"bible_id":"1726","chapter_code":"ISA.27","verse_code":"ISA.27.7","label":"7","content":"Nwg puas tau ntaus puab ib yaam le nwg ntaus cov tuabneeg kws tuaj ntaus puab? Lossis puab puas raug hlais ib yaam le hlais cov tuabneeg kws tuaj hlais puab?"},{"bible_id":"1726","chapter_code":"ISA.27","verse_code":"ISA.27.8","label":"8","content":"Tug TSWV rau txim rua nwg tsaav tuabneeg kws yog tso lwm tsaav tuabneeg tuaj nteg puab. Nwg coj puab tawm nrug cov cua phem kws ntsawj saab nubtuaj tuaj moog."},{"bible_id":"1726","chapter_code":"ISA.27","verse_code":"ISA.27.9","label":"9","content":"Qhov kws yuav zaam tau Yakhauj lub txim, yog yuavtsum muab tej pobzeb kws teeb ua lub thaaj tsoo kuas tawg ua moov taag ib yaam le moov sib, hab tsi tseg ib lub thaaj teev tug mlom quaspuj Aselas lossis tej thaaj hlawv moov tshuaj tsw qaab nyob qhov twg le lawm."},{"bible_id":"1726","chapter_code":"ISA.27","verse_code":"ISA.27.10","label":"10","content":"Lub nroog kws txhim zeb khov kho raug puamtsuaj taag. Nwg yuav ua suabpuam ib yaam le tej roob mojsaab qhua tsi muaj dlaabtsi. Hab nwg yuav caj ua ib lub tshaav zaub rua tej mivnyuas yaaj noj, pw hab zum zaub."},{"bible_id":"1726","chapter_code":"ISA.27","verse_code":"ISA.27.11","label":"11","content":"Thaus tej ceg ntoo qhuav lawm ces yeej yuav luv, hab tej quaspuj yuav moog khaws lug ua tawg rauv. Vim tsaav tuabneeg nuav tsi totaub, mas Vaajtswv tug kws tsim puab yuav tsi hlub puab."},{"bible_id":"1726","chapter_code":"ISA.27","verse_code":"ISA.27.12","label":"12","content":"Nub ntawd, txij ndlua ntawm tug dlej Efalates moog txug ndlua nraag cov Iziv tug nrimteb; tug TSWV yuav txheeb nwg tsaav tuabneeg ib tug zuj zug, ib yaam le cais tej npluag nplej tawm ntawm cov tseem nplej."},{"bible_id":"1726","chapter_code":"ISA.27","verse_code":"ISA.27.13","label":"13","content":"Hab nub ntawd, luas yuav tshuab raaj tshuab xyu, cov Yixalayees kws moog pluj rua peg tebchaws Axilias hab raug ntab moog rua nraag tebchaws Iziv lawm, yuav rov qaab lug pehawm tug TSWV sau lub roob dlawbhuv  huv lub nroog Yeluxalees."},{"bible_id":"1726","chapter_code":"ISA.28","verse_code":"ISA.28.1","label":"1","content":"Cov Efalayees yuav raug kev puamtsuaj lauj! Cov thawjcoj kws quav cawv lub mom yuav poob sau puab taubhau lug ib yaam le tej paaj ntoos zeeg. Puab pleev roj tsw qaab hab tsaa taubhau sab sab, tabsis puab pw ib yaam le tug tuabneeg qaug cawv kws tub yuav tuag."},{"bible_id":"1726","chapter_code":"ISA.28","verse_code":"ISA.28.2","label":"2","content":"Saib maj, tug TSWV npaaj tau ib tug kws muaj fwjchim hab muaj zug heev tuaj tawmtsaam puab; nwg yuav tuaj ib yaam le ib nthwv cua dlaaj cua dlub nrug lawg, hab zoo ib yaam le ib nthwv naag xub naag cua ua rua dlej nphau nphwv lug nyaab thoob plawg puab lub tebchaws."},{"bible_id":"1726","chapter_code":"ISA.28","verse_code":"ISA.28.3","label":"3","content":"Cov Efalayees tej thawjcoj kws quav cawv hab khaavtheeb yuav raug muab tsuj ntag rua huv xibtaws."},{"bible_id":"1726","chapter_code":"ISA.28","verse_code":"ISA.28.4","label":"4","content":"Hab cov thawjcoj kws khaavtheeb ntawd, lub koob meej taabtom yuav pluj moog ib yaam le thawj phaum txiv ncuav pas kws xub sav, hab leejtwg pum los ca le dle noj."},{"bible_id":"1726","chapter_code":"ISA.28","verse_code":"ISA.28.5","label":"5","content":"Muaj ib nub tug TSWV kws muaj Fwjchim Luj kawg nkaus yuav ua puab lub mom yeebkoob kws muaj meejmom kawg nkaus, hab ci ntsaa ab rua nwg tsaav tuabneeg kws seem."},{"bible_id":"1726","chapter_code":"ISA.28","verse_code":"ISA.28.6","label":"6","content":"Nwg yuav pub lub sab kws muaj kev ncaaj nceeg rua tug tuabneeg kws txav txim hab txhawb cov tubrog kws zuv ntawm cov roojvaag nroog kuas muaj lub sab tawv."},{"bible_id":"1726","chapter_code":"ISA.28","verse_code":"ISA.28.7","label":"7","content":"Cov povthawj hab cov cevlug puavleej qaug cawv ndlog puj poog. Vim puab haus cov cawv kws muaj zug heev, puab txhaj tsi sis hum, puab ndlog puj poog tsi meejpem, puab txhaj tsi totaub tej ywgtoog kws Vaajtswv qha, hab tsi paub tu tej plaub ntug kws luas coj tuaj rua puab has."},{"bible_id":"1726","chapter_code":"ISA.28","verse_code":"ISA.28.8","label":"8","content":"Puab tej rooj lu ntuav qas quas ntsuav, tsi muaj ib qho kws yuav huv sab hlo le."},{"bible_id":"1726","chapter_code":"ISA.28","verse_code":"ISA.28.9","label":"9","content":"Puab ywg kuv kawg le. Puab has tas, \u201cNwg yuav qha tej kev txawj ntse rua leejtwg? Hab nwg yuav pav nwg tej lug rua leejtwg? Nwg qha rua cov mivnyuas kws nyavnyuas tso mig tseg los?"},{"bible_id":"1726","chapter_code":"ISA.28","verse_code":"ISA.28.10","label":"10","content":"Nwg ua tuab zoo qha rua peb kawg le, nwg qha ib lus rua ib lus, ib kaab rua ib kaab hab ib zaaj rua ib zaaj.\u201d"},{"bible_id":"1726","chapter_code":"ISA.28","verse_code":"ISA.28.11","label":"11","content":"Yog mej tsi noog kuv lug, ces Vaajtswv yuav khaiv lwm tsaav tuabneeg kws has lug txawv tuaj qha mej."},{"bible_id":"1726","chapter_code":"ISA.28","verse_code":"ISA.28.12","label":"12","content":"Tug TSWV caw kuas mej suavdlawg ca le su hab nyob tso sab plhuav tabsis mej tsi noog nwg lug le."},{"bible_id":"1726","chapter_code":"ISA.28","verse_code":"ISA.28.13","label":"13","content":"Tub yog vim le nuav tug TSWV txhaj le qha mej ib lus rua ib lus, ib kaab rua ib kaab hab ib zaaj rua ib zaaj. Mej txhaj dlawm txhua kaujruam; hab mej yuav maag ntaa npuj, raug mob hab raug nteg coj moog kaw."},{"bible_id":"1726","chapter_code":"ISA.28","verse_code":"ISA.28.14","label":"14","content":"Mej cov thawjcoj khaavtheeb kws kaav cov pejxeem huv lub nroog Yeluxalees, mej ca le noog tug TSWV has."},{"bible_id":"1726","chapter_code":"ISA.28","verse_code":"ISA.28.15","label":"15","content":"Rua qhov mej has tas, \u201cPeb tau coglug nrug kev tuag hab tubtuag teb lawm, mas peb tso sab has tas thaus kev puamtsuaj lug, peb yuav tsi tuag, vim peb vaamkhom tej lug dlaag ntawd tsomkwm peb.\u201d"},{"bible_id":"1726","chapter_code":"ISA.28","verse_code":"ISA.28.16","label":"16","content":"Tub yog vim le ntawd tug TSWV kws kaav txhua tsaav yaam txhaj has tas, \u201cKuv muab ib lub pobzeb kws tub sim hab tawv heev kws yog tug caag cog ruaj khov lug tag lub nroog Xi-oos: \u2018Yog leejtwg ntseeg nwg, tug ntawd yuav tsi raug kev ntxhuv sab.\u2019"},{"bible_id":"1726","chapter_code":"ISA.28","verse_code":"ISA.28.17","label":"17","content":"Kuv yuav muab kev ncaaj nceeg ua txuj hlua ntsuag qhov ntev, hab kuv muab kev tseeb ua lub thauj ntsuag qhov ntseg;\u201d Hab lawg yuav ntaus tej kev dlaag kws mej vaamkhom, hab dlej yuav kuav mej tej chaw cawm sav kuas puamtsuaj."},{"bible_id":"1726","chapter_code":"ISA.28","verse_code":"ISA.28.18","label":"18","content":"Tej lug kws mej tau cog nrug kev tuag yuav raug muab rhuav moog, hab tej lug kws mej pum zoo nrug tubtuag teb yuav muab tso povtseg; thaus kev puamtsuaj lug, mej txhaj raug kev pemsij."},{"bible_id":"1726","chapter_code":"ISA.28","verse_code":"ISA.28.19","label":"19","content":"Txhua zag kws kev puamtsuaj yuav lug coj mej moog, nwg yuav lug ib taagkig dlhau rua ib taagkig, ib nub dlhau rua ib nub hab ib mos dlhau rua ib mos. Txhua zaaj lug kws Vaajtswv has yuav coj kev ntshai lug ntxiv xwb."},{"bible_id":"1726","chapter_code":"ISA.28","verse_code":"ISA.28.20","label":"20","content":"Koj zoo ib yaam le tug tuabneeg nyob huv zaaj paajlug kws has tas, nwg pw lub txaaj kws tuab lu tsi txaus xyaab, hab vuv dlaim choj nqaim kws npug tsi taag nwg lub cev."},{"bible_id":"1726","chapter_code":"ISA.28","verse_code":"ISA.28.21","label":"21","content":"Tug TSWV yuav sawv sau lub Roob Pelaxees hab huv lub haav Nkinpe-oos, ua nwg teg num, yog teg num kws suavdlawg tsi tau pum dlua. Nwg yuav ua kuas nwg teg num tav, yog teg num kws txawv kawg le."},{"bible_id":"1726","chapter_code":"ISA.28","verse_code":"ISA.28.22","label":"22","content":"Tsi xob saib tsi taug kuv tej lug ceebtoom, nyob tsaam txuj saw hlau hajyam yuav khi mej ruaj. Kuv tub nov tug TSWV kws muaj Fwjchim Luj kawg nkaus txav txim sab yuav muab lub tebchaws ua kuas puamtsuaj lawm."},{"bible_id":"1726","chapter_code":"ISA.28","verse_code":"ISA.28.23","label":"23","content":"Tig qhovntsej noog lub suab kws kuv has; ua tuab zoo noog tej lug kws kuv qha."},{"bible_id":"1726","chapter_code":"ISA.28","verse_code":"ISA.28.24","label":"24","content":"Tug tuabneeg laij teb tseb nplej, nwg naj nub laij le los? Nwg naj nub moog laij hab haiv kuas tej aav ntxheev los?"},{"bible_id":"1726","chapter_code":"ISA.28","verse_code":"ISA.28.25","label":"25","content":"Thaus nwg moog pheej cov aav taj lawm, nwg txawm tseb noob zaub txhwb qab hab zaub txhwb nyug rua. Nwg cog nplej ua tej kaab hab cog pobkws  rua tej thaaj kws ca cog pobkws, hab muab lwm yaam noob moog tseb rua ntawm nwg tej ntug teb."},{"bible_id":"1726","chapter_code":"ISA.28","verse_code":"ISA.28.26","label":"26","content":"Nwg yeej paub ua nwg yaam num, rua qhov Vaajtswv qha rua nwg."},{"bible_id":"1726","chapter_code":"ISA.28","verse_code":"ISA.28.27","label":"27","content":"Nwg tsi siv qws ntaus nplej moog ntaus zaub txhwb nyug lossis nwg tsi thawb tsheb moog luam zaub txhwb qab le; tabsis nwg siv tug paas kws sib moog ntaus zaub txhwb qab hab zaub txhwb nyug xwb."},{"bible_id":"1726","chapter_code":"ISA.28","verse_code":"ISA.28.28","label":"28","content":"Yuavtsum muab nplej zum ua moov puab ncuav; tsi yog nwg naj nub tsoov nplej moog ibtxhis le. Txawm yog nwg caab neeg hai tsheb moog tsuj nplej los neeg yeej tsi tsuj tej ntsab kuas ntsoog le."},{"bible_id":"1726","chapter_code":"ISA.28","verse_code":"ISA.28.29","label":"29","content":"Tej tswvyim ntawd puavleej yog lug ntawm tug TSWV kws muaj Fwjchim Luj kawg nkaus lug xwb. Nwg yog tug tuavxaam kws zoo heev hab muaj tswvyim kawg nkaus le."},{"bible_id":"1726","chapter_code":"ISA.29","verse_code":"ISA.29.1","label":"1","content":"Yeluxalees kws yog Vaajtswv lub thaaj hab lub nroog kws Daviv tsuam yeej yuav raug puamtsuaj lauj! Ca le ua kevcai hab ua rooj noj rooj haus ib xyoos dlhau ib xyoos lawv le caij nyoog kws teem tseg,"},{"bible_id":"1726","chapter_code":"ISA.29","verse_code":"ISA.29.2","label":"2","content":"Vaajtswv maam tso kev puamtsuaj lug raug lub nroog kws hu ua, \u201cVaajtswv lub thaaj.\u201d Thaus ntawd yuav muaj kev quaj nyav, hab taagnrho lub nroog yuav zoo ib yaam le lub thaaj kws muaj ntshaav plooj nkaus sau."},{"bible_id":"1726","chapter_code":"ISA.29","verse_code":"ISA.29.3","label":"3","content":"Vaajtswv yuav tsuam yeej hab ua chaw tsomfaaj puagncig lub nroog, hab yuav tawmtsaam koj. Kuv yuav tsuam yeej tawmtsaam koj ib yaam le Daviv."},{"bible_id":"1726","chapter_code":"ISA.29","verse_code":"ISA.29.4","label":"4","content":"Ces koj yuav has lug huv lub qhov kws tub heev tuaj, koj yuav has lug huv qaab tivtxwv tuaj; koj lub suab yuav has huv qhov aav tuaj ib yaam le dlaab lub suab, hab koj yuav has lug ntxhi huv aav tuaj."},{"bible_id":"1726","chapter_code":"ISA.29","verse_code":"ISA.29.5","label":"5","content":"Yeluxalees, koj cov yeebncuab kws coob ua npoj ntwg tuaj tua koj yuav raug ntsawj yaa ib yaam le moov aav, hab puab cov tubrog kws txaus ntshai, yuav raug ntsawj yaa ib yaam le tej npluag nplej. Tuab plag ntshis xwb"},{"bible_id":"1726","chapter_code":"ISA.29","verse_code":"ISA.29.6","label":"6","content":"tug TSWV kws muaj Fwjchim Luj kawg nkaus yuav lug cawm mej, nwg yuav ua xub nroo, ua aav qeeg, ua cua dlaaj cua dlub hab ua tej nplaim tawg kws hlawv kuas kub dlu lug lug paab mej."},{"bible_id":"1726","chapter_code":"ISA.29","verse_code":"ISA.29.7","label":"7","content":"Txhua tsaav tuabneeg kws tuaj tua lub nroog kws yog Vaajtswv lub thaaj, puab tej cuabyeej ua rog hab txhua yaam puavleej yuav yaaj hab pluj huv tuabsi ib yaam le ua npau suav mo ntuj,"},{"bible_id":"1726","chapter_code":"ISA.29","verse_code":"ISA.29.8","label":"8","content":"hab zoo le tug tuabneeg tshaib plaab kws ua npau suav noj mov, tabsis thaus tsim lug tseem tshaib plaab le qub lossis zoo le tug tuabneeg nqhes dlej kws nwg ua npau suav haus dlej, tabsis thaus tsim lug tseem nqhes dlej hab qaa qhuav qhawv. Txhua tsaav tuabneeg kws tuaj tua lub nroog Yeluxalees yuav zoo ib yaam le ntawd ntaag."},{"bible_id":"1726","chapter_code":"ISA.29","verse_code":"ISA.29.9","label":"9","content":"Ca le ua tuabneeg ruag los mas! Ca le ua tuabneeg dligmuag los mas! Ca le vwm loj vwm leg, tabsis tsi yog vwm cawv, ca le qaug puj poog tabsis tsi yog qaug kua txiv maab."},{"bible_id":"1726","chapter_code":"ISA.29","verse_code":"ISA.29.10","label":"10","content":"Tug TSWV ua kuas mej ncaws dlaab ndlub hab tsaug zug looj hlas. Tub tsimnyog cov cevlug ua suavdlawg lub qhovmuag pum kev, tabsis Vaajtswv muab puab tej qhovmuag npug lawm."},{"bible_id":"1726","chapter_code":"ISA.29","verse_code":"ISA.29.11","label":"11","content":"Lub ntsab lug kws txhua tug cev Vaajtswv lug ua ywgtoog pum yuav muab zais tsi pub mej paub zoo ib yaam le thooj ntawv kws ntaus homthawj rua lawm. Yog mej coj moog rua ib tug kws paub nyeem hab thov kuas nwg nyeem rua mej noog, nwg yuav teb has tas, \u201cKuv tsi nyeem rua qhov ntaus homthawj rua lawm.\u201d"},{"bible_id":"1726","chapter_code":"ISA.29","verse_code":"ISA.29.12","label":"12","content":"Yog mej muab thooj ntawv ntawd rua tug kws tsi paub nyeem hab thov nwg nyeem rua mej noog, nwg yuav teb has tas, \u201cKuv tsi paub nyeem.\u201d"},{"bible_id":"1726","chapter_code":"ISA.29","verse_code":"ISA.29.13","label":"13","content":"Tug TSWV has tas, \u201cCov tuabneeg nuav lub ncauj qhuas kuv, tabsis puab lub sab tsi npuab kuv, tej lug kws puab qhuas kuv tsi muaj qaabhau le. Qhov kws puab pehawm kuv tsuas yog ua lawv le kevcai hab lawv le tuabneeg qha xwb."},{"bible_id":"1726","chapter_code":"ISA.29","verse_code":"ISA.29.14","label":"14","content":"Vim le ntawd, kuv yuav rov ua tej txujci kws txawv heev rua cov tuabneeg nuav pum dlua, kuas puab xaav tsi thoob le; cov tuabneeg ntse lub tswvyim yuav ruag taag, hab kev txawj ntse ntawm cov tuabneeg ntse yuav pluj taag.\u201d"},{"bible_id":"1726","chapter_code":"ISA.29","verse_code":"ISA.29.15","label":"15","content":"Puab cov kws muab tej tswvyim zais tsi pub tug TSWV paub yuav raug puamtsuaj lauj! Puab ua tej yaam nraim nkoog huv qhov tsaus ntuj nti, hab xaav has tas tsi muaj leejtwg pum hab paub has tas puab ua dlaabtsi."},{"bible_id":"1726","chapter_code":"ISA.29","verse_code":"ISA.29.16","label":"16","content":"Puab pum qhov zoo yog qhov phem! Tug puab laujkaub aav hab cov aav, yaam twg yog yaam tseemceeb dlua? Yaam kws tug tuabneeg ntawd ua, puab puas muaj cuabkaav has rua tug kws puab tas, \u201cKoj tub tsi tau puab kuv los sav\u201d? Lossis yaam kws nwg puab ntawd puas has rua tug puab tas, \u201cKoj tub tsi muaj kev txawj ntse le.\u201d"},{"bible_id":"1726","chapter_code":"ISA.29","verse_code":"ISA.29.17","label":"17","content":"Puas yog tshuav tsi ntev lawm, lub haav zoov Lenpanoos yuav dlhau moog ua teb, hab tej teb yuav rov ua haav zoov?"},{"bible_id":"1726","chapter_code":"ISA.29","verse_code":"ISA.29.18","label":"18","content":"Thaus ntawd, cov tuabneeg kws laag ntseg yuav nov luas nyeem ntawv, hab cov tuabneeg dligmuag kws ua neej tsaus ntuj nti yuav pum kev."},{"bible_id":"1726","chapter_code":"ISA.29","verse_code":"ISA.29.19","label":"19","content":"Cov tuabneeg pluag hab cov tuabneeg txu fwjchim yuav tau kev kaaj sab lug ntawm tug TSWV kws yog cov Yixalayees tug Vaajtswv kws dlawbhuv."},{"bible_id":"1726","chapter_code":"ISA.29","verse_code":"ISA.29.20","label":"20","content":"Tug kws tsimtxom luas lwm tug, hab pheej thuam Vaajtswv yuav pluj moog. Txhua tug tuabneeg kws pheej nyam ua txhum yuav raug kev puamtsuaj."},{"bible_id":"1726","chapter_code":"ISA.29","verse_code":"ISA.29.21","label":"21","content":"Cov tuabneeg kws saib tsi taug lwm tug, cov tuabneeg kws txheem tej plaub ntug tua tuabneeg, hab cov tuabneeg kws ua timkhawv tsi tseeb ntxo cov tuabneeg ncaaj nceeg kuas raug txav txim, Vaajtswv yuav muab ua kuas puamtsuaj taag."},{"bible_id":"1726","chapter_code":"ISA.29","verse_code":"ISA.29.22","label":"22","content":"Vim le ntawd tug TSWV kws yog cov Yixalayees tug Vaajtswv kws cawm Anplahaas dlim tej kev ntxhuv sab has tas, \u201cKuv tsaav tuabneeg, mej yuav tsi raug txaajmuag, hab mej lub ntsejmuag yuav tsi ntshaus ntxiv le lawm."},{"bible_id":"1726","chapter_code":"ISA.29","verse_code":"ISA.29.23","label":"23","content":"Thaus mej pum tej tubki kws kuv yuav pub rua mej, ces mej yuav paub has tas, kuv yog cov Yixalayees tug Vaajtswv kws dlawbhuv. Mej yuavtsum fwm kuv hab paub ntshai kuv."},{"bible_id":"1726","chapter_code":"ISA.29","verse_code":"ISA.29.24","label":"24","content":"Cov tuabneeg ruag yuav totaub, hab cov kws ywg tujtawg yuav nyam kawm Vaajtswv txuj kevcai.\u201d"},{"bible_id":"1726","chapter_code":"ISA.30","verse_code":"ISA.30.1","label":"1","content":"Tug TSWV has tas, \u201cYudas cov thawjcoj raug puamtsuaj vim puab ntxeev sab rua kuv. Puab ua lawv le puab lub tswvyim kws tsi yog kuv muab rua puab, hab puab moog coglug nrug lwm tsaav tuabneeg tawmtsaam kuv, puab txhaj ua kev txhum tsub kev txhum ntxiv zuj zug."},{"bible_id":"1726","chapter_code":"ISA.30","verse_code":"ISA.30.2","label":"2","content":"Puab moog cuag cov Iziv kuas paab puab, tabsis puab tsi saablaaj rua kuv le. Puab xaav kuas cov Iziv paab puab, yog le ntawd puab txhaj tso sab rua Falaus kws yog cov Iziv tug vaajntxwv."},{"bible_id":"1726","chapter_code":"ISA.30","verse_code":"ISA.30.3","label":"3","content":"Tabsis Falaus txujkev paab yuav ua rua puab raug kev txaajmuag, hab cov Iziv txujkev tiv thaiv yuav ua rua puab poob ntsejmuag."},{"bible_id":"1726","chapter_code":"ISA.30","verse_code":"ISA.30.4","label":"4","content":"Txawm yog puab cov numtswv moog txug rua huv cov Iziv lub nroog Xau-as hab lub nroog Hanes lawm los"},{"bible_id":"1726","chapter_code":"ISA.30","verse_code":"ISA.30.5","label":"5","content":"cov Yudas yuav raug kev txaajmuag, rua qhov tsaav tuabneeg ntawd ibtxwm paab tsi tau puab, tsaav tuabneeg ntawd yeej paab tsi tau lossis tsi muaj nqes rua puab le, tabsis tsuas coj kev txaajmuag hab kev poob ntsejmuag lug rua puab xwb.\u201d"},{"bible_id":"1726","chapter_code":"ISA.30","verse_code":"ISA.30.6","label":"6","content":"Ntawm nuav yog cov lug kws Vaajtswv has rua cov tsaj kws nyob nraag taj suabpuam tas: \u201cCov numtswv taug kev moog hlaa huv lub tebchaws kws muaj kev txhawj ntshai, muaj tsuv ntxhuav, muaj naab hab muaj tej zaaj kws txwj yaa nyob. Puab muab puab tej khoom muaj nqes rua puab tej neeg luav hab ntxhuav thauj moog pub tsaav tuabneeg kws paab tsi tau puab."},{"bible_id":"1726","chapter_code":"ISA.30","verse_code":"ISA.30.7","label":"7","content":"Cov Iziv txujkev paab tsi muaj nqes dlaabtsi le. Yog le ntawd, kuv txhaj tis ib lub npe tshab rua cov Iziv hu ua, \u2018Tug zaaj kws ua tsi tau dlaabtsi.\u2019 \u201d"},{"bible_id":"1726","chapter_code":"ISA.30","verse_code":"ISA.30.8","label":"8","content":"Taamsim nuav koj ca le moog nyob taabmeeg puab hab muab sau ua ib phoo ntawv khaws tseg, kuas yaav tom ntej txhaj le muaj ntawv ua povthawj has txug puab tej kev txhum moog ibtxhis le."},{"bible_id":"1726","chapter_code":"ISA.30","verse_code":"ISA.30.9","label":"9","content":"Vim puab yog cov tuabneeg ntxeev sab rua Vaajtswv, hab yog cov tuabneeg dlaag kws tsi noog tug TSWV tej lug qhuab qha."},{"bible_id":"1726","chapter_code":"ISA.30","verse_code":"ISA.30.10","label":"10","content":"Puab has kuas cov cev Vaajtswv lug nyob tuabywv. Puab has tas, \u201cTsi xob qha tej qhov tseeb rua peb paub. Qha tej kws peb nyam rua peb noog xwb. Ca peb ua lawv le peb lub sab nyam xwb."},{"bible_id":"1726","chapter_code":"ISA.30","verse_code":"ISA.30.11","label":"11","content":"Ca le tsiv moog hab tsi xob thaiv peb kev. Peb tsi xaav nov mej has txug cov Yixalayees tug Vaajtswv kws dlawbhuv hlo le.\u201d"},{"bible_id":"1726","chapter_code":"ISA.30","verse_code":"ISA.30.12","label":"12","content":"Tabsis cov Yixalayees tug Vaajtswv kws dlawbhuv has tas: \u201cMej saib tsi taug kuv tej lug qha, mej tsuas nyam ua limham hab dlaag ntxag xwb."},{"bible_id":"1726","chapter_code":"ISA.30","verse_code":"ISA.30.13","label":"13","content":"Mej yog tuabneeg txhum plaub. Mej zoo le tug ntsaa yeej sab sab kws tawg pleb thoob plawg lawm; tuab plag ntshis xwb mej yuav qaug tawg taag."},{"bible_id":"1726","chapter_code":"ISA.30","verse_code":"ISA.30.14","label":"14","content":"Mej yuav tawg ua tej dlaim ib yaam le tej laujkaub aav, tej txhais kws tawg ntawd tsi muaj ib dlaim kws yuav zoo khaws lug yawm hluav ncaig lossis tub tsi zoo has dlej huv thoob lug haus le.\u201d"},{"bible_id":"1726","chapter_code":"ISA.30","verse_code":"ISA.30.15","label":"15","content":"Cov Yixalayees tug TSWV dlawbhuv kws kaav ib puas tsaav yaam has rua suavdlawg has tas, \u201cCa le tig rov lug hab su, mej txhaj yuav dlim; nyob tuabywv hab ca sab rua kuv, mej txhaj yuav muaj zug.\u201d Tabsis mej tsi kaam ua le ntawd."},{"bible_id":"1726","chapter_code":"ISA.30","verse_code":"ISA.30.16","label":"16","content":"Tabsis mej caij neeg tsiv kuas dlim mej cov yeebncuab. Mej ca le tsiv los mas! Mej xaav has tas mej cov neeg dlha ceev heev, tabsis cov kws caum mej qaab tseem ceev tshaaj mej lawm hab!"},{"bible_id":"1726","chapter_code":"ISA.30","verse_code":"ISA.30.17","label":"17","content":"Thaus yeebncuab ib tug tubrog tuaj hem mej, txawm yog mej muaj ib txheeb leej los mej yuav ca le tsiv; hab luas tsib tug tubrog tuaj hem mej xwb los mej yuav tsiv taagnrho. Mej yuav tsi tshuav ib yaam dlaabtsi seem le, tsuas tshuav tug ncej chij kws txhus sau ncov roob xwb."},{"bible_id":"1726","chapter_code":"ISA.30","verse_code":"ISA.30.18","label":"18","content":"Tug TSWV tog ntev lawm yuav foom koob moov rua mej; yog le ntawd, nwg txhaj lug hlub mej. Rua qhov tug TSWV yog Vaajtswv tug kws muaj kev ncaaj nceeg; cov tuabneeg kws tog nwg yuav tau txais koob moov."},{"bible_id":"1726","chapter_code":"ISA.30","verse_code":"ISA.30.19","label":"19","content":"Mej cov kws nyob huv lub nroog Yeluxalees yuav tsi quaj ib zag ntxiv le lawm. Tug TSWV yog tug kws muaj kev hlub, thaus mej thov nwg paab, nwg yuav teb mej tej lug thov."},{"bible_id":"1726","chapter_code":"ISA.30","verse_code":"ISA.30.20","label":"20","content":"Tug TSWV yuav muab lub ncuav kws yog txujkev txomnyem lug rua mej noj hab cov dlej kws yog kev nyuaj sab lug rua mej haus, txawm le ntawd los mej tug Xwbfwb yuav tsi tsiv nkaum mej le lawm, mej lub qhovmuag yuav pum nwg."},{"bible_id":"1726","chapter_code":"ISA.30","verse_code":"ISA.30.21","label":"21","content":"Thaus mej taug kev moog saab xis lossis saab txhumphem, mej yuav nov nwg lub suab hu tom qaab tuaj has tas, \u201cTxujkev tseeb yog txuj nuav. Ca le taug txuj nuav ntaag.\u201d"},{"bible_id":"1726","chapter_code":"ISA.30","verse_code":"ISA.30.22","label":"22","content":"Ces mej yuav muab mej tej mlom kws muab nyaj nchuav hab tej mlom kws muab kub vuam, coj moog povtseg ib yaam le tej quaspuj dlaim khaub dluag coj ntxhua, hab qw has tas, \u201cCa le tawm ntawm kuv moog.\u201d"},{"bible_id":"1726","chapter_code":"ISA.30","verse_code":"ISA.30.23","label":"23","content":"Tug TSWV yuav tso naag lug ywg mej tej noob qoob kws tseb rua huv aav, kuas tej qoobloo yuav tuaj hlub mog nyoos, hab yuav ua rua mej sau tau qoobloo ntau, hab mej tej tsaj txhu yuav tau lub tshaav zaub kws mog nyoos noj."},{"bible_id":"1726","chapter_code":"ISA.30","verse_code":"ISA.30.24","label":"24","content":"Mej tej nyuj hab tej neeg luav kws laij teb, yuav tau noj tej zaub zoo kws muab dluav hab rawg hlau yawm lug rua noj."},{"bible_id":"1726","chapter_code":"ISA.30","verse_code":"ISA.30.25","label":"25","content":"Nub kws mej txeeb tau mej cov yeebncuab tej chaw faajxwm hab tua puab cov tuabneeg tuag taag lawm, thaus ntawd tej kwj dleg sau tej hauv roob hab tej pov roob sab yuav muaj dlej txhawv ndlwg ntshab si lug."},{"bible_id":"1726","chapter_code":"ISA.30","verse_code":"ISA.30.26","label":"26","content":"Lub hli yuav ci ib yaam le lub nub, hab lub nub yuav ci tshaaj le lub nub ibtxwm ci lug lawm xyaa npaug ntxiv, ib yaam le muab xyaa nub lug ua ib zag ci. Thaus ntawd tug TSWV yuav qhwv hab khu nwg tsaav tuabneeg tej qhov txhaab kws nwg tso lug raug puab."},{"bible_id":"1726","chapter_code":"ISA.30","verse_code":"ISA.30.27","label":"27","content":"Saib maj! Yuav pum tug TSWV tug tshwjchim ci ntsaa ab tim qaab ntuj kawg tuaj. Nplaim tawg hab paa tawg yog nwg txujkev chim. Nwg tej lug kub ib yaam le nplaim suavtawg."},{"bible_id":"1726","chapter_code":"ISA.30","verse_code":"ISA.30.28","label":"28","content":"Nwg tso ib nthwv cua ntsawj ua nwg ntej ib yaam le dlej tshoob txhua yaam moog. Nthwv cua ntawd ua rua ntau tsaav tuabneeg raug kev puamtsuaj, hab muab khawb hlau lug saam xauv rua cov tuabneeg ntawd coj puab moog yuam kev."},{"bible_id":"1726","chapter_code":"ISA.30","verse_code":"ISA.30.29","label":"29","content":"Tabsis mej cov kws yog Vaajtswv tsaav tuabneeg, mej yuav zoo sab hab hu nkauj le mo kws mej ua kevcai noj rooj mov dlawbhuv. Mej yuav zoo sab ib yaam le cov tuabneeg kws tshuab raaj tshuab xyu moog rua sau tug TSWV lub Roob kws yog cov Yixalayees lub Pobzeb."},{"bible_id":"1726","chapter_code":"ISA.30","verse_code":"ISA.30.30","label":"30","content":"Tug TSWV yuav ua rua suavdlawg nov nwg lub suab kws muaj fwjchim hab pum nwg txujkev chim kws luj kawg nkaus. Qhov ntawd yuav muaj nplaim tawg, fuab dlub, lawg pobzeb hab naag xub naag cua tsaus nti nrov nroo ntwg lug."},{"bible_id":"1726","chapter_code":"ISA.30","verse_code":"ISA.30.31","label":"31","content":"Thaus puab nov tug TSWV lub suab hab nwg muab nwg raab qws ntaus puab, cov Axilias yuav ntshai heev."},{"bible_id":"1726","chapter_code":"ISA.30","verse_code":"ISA.30.32","label":"32","content":"Txhua qhov kws tug TSWV muab raab nplawm kws yog txujkev rau txim lug nplawm puab, mas yuav muaj suab raaj suab xyu hab suab nkauj nogncaas nrov ntsoog qeeg; Vaajtswv yuav tua cov Axilias huv tshaav rog kuas puab puamtsuaj taag."},{"bible_id":"1726","chapter_code":"ISA.30","verse_code":"ISA.30.33","label":"33","content":"Lub cubtawg cig ntsaa thuav kws tub npaaj tseg yuav hlawv cov Axilias tug vaajntxwv ntawd tub hab dlaav heev, hab muab tawg lug teeb puv nkaus rua. Tug TSWV yuav tshuab nplaim tawg leejfaaj moog kub cov tawg kuas cig."},{"bible_id":"1726","chapter_code":"ISA.31","verse_code":"ISA.31.1","label":"1","content":"Cov tuabneeg kws moog thov kuas cov Iziv paab, yuav raug puamtsuaj lauj! Puab ca sab rua cov Iziv cov tubrog caij neeg, tej tsheb neeg ntaus rog, hab cov tubrog, tabsis puab tsi ca sab rua tug TSWV kws yog cov Yixalayees tug Vaajtswv Dlawbhuv kuas nwg paab puab le."},{"bible_id":"1726","chapter_code":"ISA.31","verse_code":"ISA.31.2","label":"2","content":"Tug TSWV yeej paub tej kws nwg ua lawm! Nwg tso kev puamtsuaj lug, nwg tsi thim nwg tej lug rov qaab. Nwg rau txim rua cov tuabneeg kws ua phem ua qas hab cov kws paab cov tuabneeg ua phem ua qas ntawd."},{"bible_id":"1726","chapter_code":"ISA.31","verse_code":"ISA.31.3","label":"3","content":"Cov Iziv yog tuabneeg xwb, tsi yog Vaajtswv; puab tej neeg yog tsaj xwb, tsi yog ntsujplig. Thaus tug TSWV xyaab teg tuaj, cov tuabneeg kws tuaj paab puab yuav raug tsuj, hab puab cov tuabneeg kws tau kev paab los yuav qaug pawg lug, hab puab suavdlawg yuav raug puamtsuaj ua ke."},{"bible_id":"1726","chapter_code":"ISA.31","verse_code":"ISA.31.4","label":"4","content":"Tug TSWV has rua kuv tas, \u201cTxawm yog cov tswv yug yaaj qw hab nthe npaum twg los tug tsuv ntxhuav kws tum tau tug yaaj lawm yeej tsi ntshai hab tsi tsiv le; ib yaam le ntawd ntaag, yeej tsi muaj ib yaam dlaabtsi txwv tau kuv kws yog tug TSWV kws muaj Fwjchim Luj kawg nkaus, kuas tsiv tsi xob tsomkwm lub Roob Xi-oos le."},{"bible_id":"1726","chapter_code":"ISA.31","verse_code":"ISA.31.5","label":"5","content":"Tug TSWV kws muaj Fwjchim Luj kawg nkaus yuav tsomkwm hab tiv thaiv lub nroog Yeluxalees ib yaam le tug noog yaa sau nwg lub zeg tsomkwm nwg cov mivnyuas ntaag.\u201d"},{"bible_id":"1726","chapter_code":"ISA.31","verse_code":"ISA.31.6","label":"6","content":"Vaajtswv has tas, \u201cTsaav tuabneeg Yixalayees, mej ua txhum rua kuv hab tawmtsaam kuv lawm. Tabsis nwgnuav, mej ca le rov lug cuag kuv!"},{"bible_id":"1726","chapter_code":"ISA.31","verse_code":"ISA.31.7","label":"7","content":"Nub ntawd mej txhua tug yuav muab tej mlom nyaj mlom kub kws mej nchuav ntawd, sau huv tuabsi coj moog povtseg."},{"bible_id":"1726","chapter_code":"ISA.31","verse_code":"ISA.31.8","label":"8","content":"Cov Axilias yuav raug puamtsuaj taag rua huv tshaav rog, tabsis tsi yog tuabneeg lub fwjchim ua. Cov Axilias yuav tsiv tawm huv tshaav rog, hab puab cov tub hluas yuav raug nteg moog ua luas qhev."},{"bible_id":"1726","chapter_code":"ISA.31","verse_code":"ISA.31.9","label":"9","content":"Puab tug fuabtais ntshai heev hab tsiv tshee nyo lawm, hab cov numtswv los ntshai kawg nkaus le, puab yuav muab puab tej chij ua rog tso povtseg huv tuabsi.\u201d Tug TSWV kws muaj lub chaw pehawm nyob sau lub Roob Xi-oos, hab nwg lub cubtawg kws hlawv khoom fij nyob huv lub nroog Yeluxalees yog tug has ntaag."},{"bible_id":"1726","chapter_code":"ISA.32","verse_code":"ISA.32.1","label":"1","content":"Mej saib, yuav muaj ib tug vaajntxwv kaav ncaaj nceeg, hab nwg cov numtswv los yuav tswjfwm lawv le txujkev ncaaj nceeg."},{"bible_id":"1726","chapter_code":"ISA.32","verse_code":"ISA.32.2","label":"2","content":"Cov numtswv ntawd txhua tug yuav zoo ib yaam le lub tsev kws thaiv cua hab lub chaw nkaum cua dlaaj cua dlub. Puab yuav zoo ib yaam le tej dlej kws ndlwg huv taj suabpuam, hab zoo ib yaam le lub tsua kws ntxoov lub taj mojsaab qhua."},{"bible_id":"1726","chapter_code":"ISA.32","verse_code":"ISA.32.3","label":"3","content":"Cov tuabneeg kws qhovmuag pum kev yuav pum moog le, hab cov tuabneeg kws qhovntsej nov lug yuav nov moog le."},{"bible_id":"1726","chapter_code":"ISA.32","verse_code":"ISA.32.4","label":"4","content":"Cov tuabneeg kws ua dlog ua dlig yuav txawj ntse hab paub qaabhau, hab cov tuabneeg kws nplaig txhaav yuav has tau lug meej."},{"bible_id":"1726","chapter_code":"ISA.32","verse_code":"ISA.32.5","label":"5","content":"Yuav tsi muaj leejtwg xaav has tas, tuabneeg ruag yog tuabneeg tsimtxaj lossis has tas tug tuabneeg sab nkhaus yog tuabneeg ncaaj nceeg."},{"bible_id":"1726","chapter_code":"ISA.32","verse_code":"ISA.32.6","label":"6","content":"Tug tuabneeg ruag yeej has tej zaaj ruag hab nwg lub sab yeej xaav ntsoov ua tej yaam phem; nwg ua tsi ncaaj, has lug saib tsi taug tug TSWV, nwg tsi pub mov rua cov tuabneeg tshaib plaab noj, hab nwg tsi pub dlej rua cov tuabneeg nqhes dlej haus."},{"bible_id":"1726","chapter_code":"ISA.32","verse_code":"ISA.32.7","label":"7","content":"Tug tuabneeg sab nkhaus yeej muaj lub sab phem hab nwg ua kev phem nkaus xwb; nwg dlaag noj dlaag haus hab tuavhuv txuv cov tuabneeg pluag lub neej hab yuam cov tuabneeg txomnyem txuj cai."},{"bible_id":"1726","chapter_code":"ISA.32","verse_code":"ISA.32.8","label":"8","content":"Tabsis tug tuabneeg tsimtxaj ua qhov ncaaj hab tuav rawv txuj cai xwb."},{"bible_id":"1726","chapter_code":"ISA.32","verse_code":"ISA.32.9","label":"9","content":"Cov quaspuj kws ua neej nyob qhuas ntxhas tsi txob tsi txhawj dlaabtsi, mej ca le noog tej lug kws kuv has!"},{"bible_id":"1726","chapter_code":"ISA.32","verse_code":"ISA.32.10","label":"10","content":"Nwgnuav mej noj nyob tsau npo, tabsis lwm xyoo txug lub caij nuav mej yuav txomnyem ntsuav, vim yuav tsi muaj txiv maab rua mej dle lawm."},{"bible_id":"1726","chapter_code":"ISA.32","verse_code":"ISA.32.11","label":"11","content":"Cov quaspuj kws ua neej nyob qhuas ntxhas tsi txob tsi txhawj dlaabtsi; nwgnuav mej ca le ntshai ua ib ce tshee nyo; ca le hle mej tej tsoog tsho povtseg hab muab ntaub tsaaj lug npua."},{"bible_id":"1726","chapter_code":"ISA.32","verse_code":"ISA.32.12","label":"12","content":"Ca le ntaus mej hauvsab hab tu sab, vim mej tej teb kws zoo qoobloo, hab tej vaaj txiv maab kws txi txiv ncw tub puamtsuaj taag,"},{"bible_id":"1726","chapter_code":"ISA.32","verse_code":"ISA.32.13","label":"13","content":"nroj tsuag hab maab xuavpaug tub tuaj laum kuv tsaav tuabneeg tej aav lawm; txhua lub tsev kws tuabneeg nyob kaaj sab lug, hab tej nroog kws muaj tuabneeg nyob lomzem xauv npo ca le quaj!"},{"bible_id":"1726","chapter_code":"ISA.32","verse_code":"ISA.32.14","label":"14","content":"Txawm yog tug vaajntxwv lub loog los yuav muab tso povtseg hab lub tuamceeb nroog los yuav ua suabpuam taag. Tej tsev hab tej chaw faajxwm yuav raug puamtsuaj moog ibtxhis. Yuav ua qhov chaw rua tej neeg luav qus tau kev zoo sab hab ua tshaav zaub rua yaaj noj."},{"bible_id":"1726","chapter_code":"ISA.32","verse_code":"ISA.32.15","label":"15","content":"Tabsis tug TSWV yuav khaiv nwg tug ntsujplig lug rua peb dlua ib zag ntxiv. Lub tebchaws kws ua quavpoj yuav rov ua lub tebchaws kws aav zoo, hab tej teb yuav zoo qoob heev."},{"bible_id":"1726","chapter_code":"ISA.32","verse_code":"ISA.32.16","label":"16","content":"Yuav muaj kev ncaaj nceeg nyob huv taj suabpuam, hab kev ua zoo nyob huv tej teb kws muaj qoobloo nplua mag."},{"bible_id":"1726","chapter_code":"ISA.32","verse_code":"ISA.32.17","label":"17","content":"Thaus ntawd txhua tug yuav ua ncaaj ua nceeg, yuav muaj kev thaajyeeb hab nyob kaaj sab lug moog ibtxhis."},{"bible_id":"1726","chapter_code":"ISA.32","verse_code":"ISA.32.18","label":"18","content":"Kuv tsaav tuabneeg yuav nyob tso sab lug ntawm qhov chaw kws muaj kev thaajyeeb huv lub tsev kws nyob kaaj sab lug hab tsi muaj kev ntxhuv sab dlaabtsi."},{"bible_id":"1726","chapter_code":"ISA.32","verse_code":"ISA.32.19","label":"19","content":"(Txawm yog lawg yuav lug ntaus tej haav zoov, hab lub nroog yuav raug muab tsoo kuas puamtsuaj taag)"},{"bible_id":"1726","chapter_code":"ISA.32","verse_code":"ISA.32.20","label":"20","content":"los mej txhua tug ca le zoo sab, vim muaj dlej txaus lug ywg tej noob qoob kws mej tseb, hab muaj tshaav zaub txhua qhov rua mej tej neeg luav hab tej nyuj noj."},{"bible_id":"1726","chapter_code":"ISA.33","verse_code":"ISA.33.1","label":"1","content":"Thov kuas peb cov yeebncuab raug kev puamtsuaj! Txawm yog tsi muaj leejtwg fuab hab ntxeev sab rua puab los puab moog fuab hab ntxeev sab rua luas. Tabsis thaus kawg puab yuav raug luas fuab hab ntxeev sab rua puab."},{"bible_id":"1726","chapter_code":"ISA.33","verse_code":"ISA.33.2","label":"2","content":"Tug TSWV, thov koj taabncuab peb. Peb ca sab ntsoov rua koj xwb. Thov tsomkwm peb ib nub dlhau ib nub hab cawm peb thaus peb raug kev ntxhuv sab."},{"bible_id":"1726","chapter_code":"ISA.33","verse_code":"ISA.33.3","label":"3","content":"Thaus koj tuaj peb tog tua peb cov yeebncuab, mas puab tawg tsiv ri sua."},{"bible_id":"1726","chapter_code":"ISA.33","verse_code":"ISA.33.4","label":"4","content":"Tej khoom kws mej fuab tau lug yuav raug luas muab sau moog tso ua ke ib yaam le nteg tej kooj txomfaav."},{"bible_id":"1726","chapter_code":"ISA.33","verse_code":"ISA.33.5","label":"5","content":"Tug TSWV yog tug kws muaj Fwjchim Luj kawg nkaus, nwg kaav txhua tsaav yaam. Nwg yuav ua rua lub nroog Yeluxalees muaj txujkev ncaaj nceeg hab kev tseeb."},{"bible_id":"1726","chapter_code":"ISA.33","verse_code":"ISA.33.6","label":"6","content":"Hab nwg ua rua tsaav tuabneeg nyob ruaj khov. Nwg tsomkwm nwg tsaav tuabneeg txhua lub sijhawm, nwg pub puab muaj tswvyim, kev txawj ntse hab kev cawm dlim. Qhov kws puab fwm tug TSWV yog kev vaammeej hab kev npluanuj rua puab."},{"bible_id":"1726","chapter_code":"ISA.33","verse_code":"ISA.33.7","label":"7","content":"Cov tuabneeg sab tawv taabtom tsaa suab hu kuas luas paab. Cov numtswv kws nrhav kev sis humxeeb, puab quaj tu sab nrho."},{"bible_id":"1726","chapter_code":"ISA.33","verse_code":"ISA.33.8","label":"8","content":"Tej nam kev luj nphob xuav tseg, hab tsi muaj leejtwg tau luag taug. Puab tsi ua lawv le tej lug cog tseg, hab puab tsi ua lawv le tej lug kws ua timkhawv, hab puab ib leeg yuav tsi fwm ib leeg le lawm."},{"bible_id":"1726","chapter_code":"ISA.33","verse_code":"ISA.33.9","label":"9","content":"Lub tebchaws quaj ntsuag hab tsaug muas heev; tej ntoo peg Roob Lenpanoos ntsws hab qhuav taag. Lub Haav Saloos kws zoo qoobloo ua suabpuam taag. Tej ntoo huv tebchaws Npasaas hab sau Roob Kalemees tuag hab zeeg nplooj taag huv tuabsi lawm."},{"bible_id":"1726","chapter_code":"ISA.33","verse_code":"ISA.33.10","label":"10","content":"Tug TSWV has rua txhua tsaav tuabneeg tas, \u201cNwgnuav kuv yuav ua ib yaam num qha rua suavdlawg pum has tas kuv muaj Fwjchim Luj npaum le caag."},{"bible_id":"1726","chapter_code":"ISA.33","verse_code":"ISA.33.11","label":"11","content":"Mej npaaj sab ua tej kws tsi muaj nqes hab txhua yaam kws mej ua tsi muaj qaabhau dlaabtsi. Mej cov paa zoo ib yaam le cub suavtawg kws yuav kub kuas mej puamtsuaj moog."},{"bible_id":"1726","chapter_code":"ISA.33","verse_code":"ISA.33.12","label":"12","content":"Mej yuav tawg ntsoog ntxawg le tej pobzeb kws muab hlawv ua moov sib, ib yaam le tej haav xuavpaug kws muab hlawv ua tshauv taag lawm."},{"bible_id":"1726","chapter_code":"ISA.33","verse_code":"ISA.33.13","label":"13","content":"Kuas mej cov kws nyob dleb hab nyob ze tau nov tej kws kuv ua taag lug nuav, hab leeg paub kuv lub fwjchim kws luj kawg nkaus.\u201d"},{"bible_id":"1726","chapter_code":"ISA.33","verse_code":"ISA.33.14","label":"14","content":"Cov tuabneeg txhum huv Xi-oos ntshai tshee nyo. Puab has tas, \u201cVaajtswv txujkev txav txim zoo le cubtawg kws kub moog ibtxhis. Peb puas yuav tsiv dlim lub cubtawg ntawd?\u201d"},{"bible_id":"1726","chapter_code":"ISA.33","verse_code":"ISA.33.15","label":"15","content":"Yog mej has lug tseeb hab taug txujkev ncaaj nceeg xwb, mej yeej yuav dlim. Mej tsi xob muab mej lub fwjchim moog dlaag ntxag cov pluag hab tsi xob yuav tej nyaj kws luas nqaa tuaj xab mej. Tsi xob koom nrug cov tuabneeg tuav tswvyim tua tuabneeg lossis ua kev phem kev qas."},{"bible_id":"1726","chapter_code":"ISA.33","verse_code":"ISA.33.16","label":"16","content":"Ces mej yuav tau zoo nyob kaaj sab lug; mej yuav tau nyob ntawm lub chaw kws ruaj khov ib yaam le lub chaw faajxwm. Mej yuav tau mov noj hab tau dlej haus tsau npo."},{"bible_id":"1726","chapter_code":"ISA.33","verse_code":"ISA.33.17","label":"17","content":"Muaj ib nub mej yuav pum ib tug vaajntxwv kws muaj fwjchim ci ntsaa ab, nwg yuav kaav lub tebchaws kws luj hab dlaav heev."},{"bible_id":"1726","chapter_code":"ISA.33","verse_code":"ISA.33.18","label":"18","content":"Qhov kws mej ibtxwm ntshai lwm tsaav tuabneeg cov numtswv, cov sau se, hab cov tuabneeg tshuajxwm thaus u los tsuas zoo le mej ua npau suav lawm xwb."},{"bible_id":"1726","chapter_code":"ISA.33","verse_code":"ISA.33.19","label":"19","content":"Mej yuav tsi pum lwm tsaav tuabneeg kws has lug khaavtheeb hab has tej lug txawv kws mej tsi paub ntxiv le lawm."},{"bible_id":"1726","chapter_code":"ISA.33","verse_code":"ISA.33.20","label":"20","content":"Ca le tsaa qhovmuag saib lub nroog Xi-oos kws yog qhov chaw peb ua kevcai fwm Vaajtswv. Ca le tsaa qhovmuag saib lub nroog Yeluxalees kws yog qhov chaw suavdlawg yuav nyob kaaj sab lug! Hab nwg yuav zoo le lub tsevntaub kws luas tsi tshem, tej tswg los tsi rhu hab tej hlua khi los yeej tsi tu le."},{"bible_id":"1726","chapter_code":"ISA.33","verse_code":"ISA.33.21","label":"21","content":"Tug TSWV yuav ua rua peb pum nwg tug tshwjchim ci ntsaa ab. Peb yuav nyob huv tej taj nraag kws dlaav lawv tej ntug dlej luj hab tej dlej miv, yeebncuab yuav tsi tsaav nkoj moog lug huv tej dlej ntawd le lawm."},{"bible_id":"1726","chapter_code":"ISA.33","verse_code":"ISA.33.22","label":"22","content":"Vim tug TSWV yog tug kws txav txim, tug TSWV yog tug kws kaav peb, hab tug TSWV yog peb tug vaajntxwv; nwg yuav cawm kuas peb dlim."},{"bible_id":"1726","chapter_code":"ISA.33","verse_code":"ISA.33.23","label":"23","content":"Mej cov hlua tub xoob taag, txhaj khi tug ncej tsi ruaj lawm, dlaim ntaub txhaj le nthuav. Ces peb txhaj le txeeb tau tej khoom ntau heev coj lug sis faib; txawm yog tej tuabneeg saav ceg los puavleej tau huv tuabsi."},{"bible_id":"1726","chapter_code":"ISA.33","verse_code":"ISA.33.24","label":"24","content":"Cov tuabneeg kws nyob huv peb lub tebchaws yuav tsi muaj leejtwg nroo has tas, \u201cKuv muaj mob;\u201d hab tug TSWV yuav zaam puab lub txim huv tuabsi."},{"bible_id":"1726","chapter_code":"ISA.34","verse_code":"ISA.34.1","label":"1","content":"Txhua tsaav tuabneeg, ca le txaav lug kuas ze! Sis sau lug nyob ua ke hab tig qhovntsej noog. Taagnrho lub qaab ntuj hab txhua tug kws nyob huv lub nplajteb ca le lug ntawm nuav hab tig qhovntsej noog."},{"bible_id":"1726","chapter_code":"ISA.34","verse_code":"ISA.34.2","label":"2","content":"Vim tug TSWV chim heev rua txhua tsaav tuabneeg hab puab cov yeebncuab. Nwg txhaj rau txim nyaav rua puab hab muab puab cob rua luas tua kuas taag huv tuabsi."},{"bible_id":"1726","chapter_code":"ISA.34","verse_code":"ISA.34.3","label":"3","content":"Tsi muaj tuabneeg muab puab log, tabsis yuav tso puab tsw lwj ntxag rua qhov ntawd; hab ntshaav yuav ndlwg lab ploog sau tej roob."},{"bible_id":"1726","chapter_code":"ISA.34","verse_code":"ISA.34.4","label":"4","content":"Lub nub, lub hli, hab tej nubqub yuav poob taagnrho lug rua huv nplajteb. Lub ntuj yuav pluj moog ib yaam le thooj ntawv kws muab dlov ca, hab tej nubqub yuav poob ib yaam le tej nplooj txiv maab lossis tej nplooj txiv ncuav pas."},{"bible_id":"1726","chapter_code":"ISA.34","verse_code":"ISA.34.5","label":"5","content":"Tug TSWV tub npaaj nwg raab ntaaj tseg rua sau ntuj lawm, nwgnuav nwg yuav lug tawmtsaam cov Edoos kws yog cov nwg tub teem txim tuag rua lawm."},{"bible_id":"1726","chapter_code":"ISA.34","verse_code":"ISA.34.6","label":"6","content":"Nwg raab ntaaj yuav lu puab tej ntshaav hab tej roj, ib yaam le tej roj hab tej ntshaav yaaj ntshaav tshis kws muab ua khoom fij. Tug TSWV yuav muab tej khoom fij nuav coj moog fij rua huv lub nroog Npauxelas; nwg yuav tua kuas tuabneeg tuag coob heev rua huv tebchaws Edoos."},{"bible_id":"1726","chapter_code":"ISA.34","verse_code":"ISA.34.7","label":"7","content":"Tej txiv nyuj qus yuav qaug pawg lug nrug puab, hab tej ntsuag nyuj los qaug nrug cov txiv nyuj kws cejdlaab ntug ntoob. Puab lub tebchaws yuav caam ntshaav lab ploog hab puab tej aav muaj roj meem quas mag."},{"bible_id":"1726","chapter_code":"ISA.34","verse_code":"ISA.34.8","label":"8","content":"Vim tug TSWV muab ib nub lug ua pauj, hab muab ib xyoos lug rau txim rua tej kws lub nroog Xi-oos ua taag lug lawm."},{"bible_id":"1726","chapter_code":"ISA.34","verse_code":"ISA.34.9","label":"9","content":"Tej dlej huv tebchaws Edoos yuav hloov ua kua roj maab, hab aav yuav hloov ua leejfaaj. Taagnrho lub tebchaws yuav kub nyab ib yaam le roj maab."},{"bible_id":"1726","chapter_code":"ISA.34","verse_code":"ISA.34.10","label":"10","content":"Lub tebchaws yuav kub nyab taag nub taag mo hab tej paa yuav nchu moog ibtxhis. Lub tebchaws ntawd yuav raug muab tso povtseg nyob qhuav nkuag ca ib tam dlhau ib tam, hab tsi muaj leejtwg yuav kaam taug kev moog hlaa lub tebchaws ntawd le."},{"bible_id":"1726","chapter_code":"ISA.34","verse_code":"ISA.34.11","label":"11","content":"Plaas hab uab laag yuav lug ua zeg nyob huv lub tebchaws ntawd. Tug TSWV yuav rov muab lub tebchaws ntawd tso povtseg dlua ib zag ntxiv kuas nyob qhuav nkuag ib yaam le thaus tsi tau tsim nwg."},{"bible_id":"1726","chapter_code":"ISA.34","verse_code":"ISA.34.12","label":"12","content":"Yuav tsi muaj vaajntxwv kaav lub tebchaws ntawd lawm, hab puab tej thawjcoj los tsi paub qaabhau dlaabtsi."},{"bible_id":"1726","chapter_code":"ISA.34","verse_code":"ISA.34.13","label":"13","content":"Maab xuavpaug hab ntoo xuavpaug yuav tuaj laum nkaus huv tej loog hab thoob plawg tej ntsaa loog, maa hab plaas yuav lug nyob huv tej nroog ntawd."},{"bible_id":"1726","chapter_code":"ISA.34","verse_code":"ISA.34.14","label":"14","content":"Tsaj qus yuav nyooj zum zawg qhov ntawd tuaj, hab tej dlaab yuav sis hu ib tug dlhau ib tug. Tug dlaab mo ntuj  yuav lug nrhav chaw su qhov ntawd."},{"bible_id":"1726","chapter_code":"ISA.34","verse_code":"ISA.34.15","label":"15","content":"Plaas yuav lug ua zeg, nteg qai, puag qai hab tu puab tej mivnyuas. Dlaav npoj yuav sis sau lug nyob qhov ntawd."},{"bible_id":"1726","chapter_code":"ISA.34","verse_code":"ISA.34.16","label":"16","content":"Nrhav tug TSWV thooj ntawv hab muab nyeem saib has le caag: Tej tsaj ntawd tsi muaj ib tug pluj le, hab tsi muaj ib tug kws yuav tsi muaj nkawm le. Vim tug TSWV tau has kuas muaj le ntawd, hab nwg tug ntsujplig yuav coj puab lug ua ke."},{"bible_id":"1726","chapter_code":"ISA.34","verse_code":"ISA.34.17","label":"17","content":"Tug TSWV yuav muab lub tebchaws faib rua puab kuas nyag muaj nyag tug. Puab yuav nyob huv lub tebchaws ntawd ib tam dlhau ib tam, hab lub tebchaws yuav yog puab tug moog ibtxhis."},{"bible_id":"1726","chapter_code":"ISA.35","verse_code":"ISA.35.1","label":"1","content":"Taj suabpuam hab lub tebchaws kws qhuav nkig nkuav yuav zoo sab heev hab yuav muaj paaj tawg ntsaa ab rua sau tej aav qhuav."},{"bible_id":"1726","chapter_code":"ISA.35","verse_code":"ISA.35.2","label":"2","content":"Taj suabpuam yuav hu nkauj hab qw zoo sab; nwg yuav zoo nkauj ib yaam le tej Roob Lenpanoos, hab aav yuav rog ib yaam le tej teb sau lub Roob Kalemees hab Saloos. Txhua tug yuav pum tug TSWV lub koob meej hab lub fwjchim kws ci ntsaa ab."},{"bible_id":"1726","chapter_code":"ISA.35","verse_code":"ISA.35.3","label":"3","content":"Ca le txhawb txhais teg kws tsaug leeg, hab lub hauvcaug kws tshee naa tsi muaj zug lawm."},{"bible_id":"1726","chapter_code":"ISA.35","verse_code":"ISA.35.4","label":"4","content":"Has rua txhua tug kws tsi muaj kev ca sab has tas, \u201cCuab zug khov kho hab tsi xob ntshai! Vaajtswv yuav lug cawm kuas mej dlim, hab rau txim rua mej cov yeebncuab.\u201d"},{"bible_id":"1726","chapter_code":"ISA.35","verse_code":"ISA.35.5","label":"5","content":"Tug tuabneeg dligmuag yuav pum kev, hab tug laag ntseg yuav nov lug."},{"bible_id":"1726","chapter_code":"ISA.35","verse_code":"ISA.35.6","label":"6","content":"Cov tuabneeg saav ceg yuav sawv dlha cus plawg hab seev cev, hab cov tuabneeg has tsi tau lug yuav qw zoo sab. Dlej cag yuav ndlwg moog rua huv taj suabpuam;"},{"bible_id":"1726","chapter_code":"ISA.35","verse_code":"ISA.35.7","label":"7","content":"Tej xuabzeb kws kub heev yuav ua paag dlej, hab aav qhuav yuav txhawv dlej txhua qhov. Maa tej chaw nyob yuav tuaj nroj hab lojkov taag."},{"bible_id":"1726","chapter_code":"ISA.35","verse_code":"ISA.35.8","label":"8","content":"Nyob qhov ntawd yuav muaj ib txuj nam kev hu ua \u201cTxujkev Kws Dlawbhuv.\u201d Tsi muaj tuabneeg txhum yuav taug txujkev ntawd le; hab cov tuabneeg ruag yuav tsi taug txujkev ntawd ib zag le."},{"bible_id":"1726","chapter_code":"ISA.35","verse_code":"ISA.35.9","label":"9","content":"Yuav tsi muaj tsuv ntxhuav nyob qhov ntawd, tsi muaj tej tsaj nyaum taug txujkev ntawd. Cov tuabneeg kws tug TSWV tub txhwv lawm txhaj taug txujkev ntawd xwb."},{"bible_id":"1726","chapter_code":"ISA.35","verse_code":"ISA.35.10","label":"10","content":"Puab yuav rov lug rua huv lub nroog Yeluxalees zoo sab hlo, hu nkauj hab qw ntshu nrooj zoo sab kawg. Puab yuav muaj kev zoo sab moog ibtxhis, kev quaj ntsuag hab kev tu sab yuav tsi muaj le lawm."},{"bible_id":"1726","chapter_code":"ISA.36","verse_code":"ISA.36.1","label":"1","content":"Thaus Hexekiyas ua vaajntxwv kaav lub tebchaws Yudas tau kaum plaub xyoo lawm, Xenakhelis kws ua fuabtais kaav lub tebchaws Axilias, tau tuaj tua cov Yudas tej nroog kws txhim ntsaa loog ruaj khov hab txeeb tau tej nroog ntawd huv tuabsi lawm."},{"bible_id":"1726","chapter_code":"ISA.36","verse_code":"ISA.36.2","label":"2","content":"Ces nwg tso Lasakes kws yog cov Axilias ib tug thawj tubrog huv lub nroog Lakhis nrug ib paab tubrog moog rua huv Yeluxalees, moog nug vaajntxwv Hexekiyas saib nwg puas zeem. Lasakes txhaj tuaj sawv ze rua ntawm txujkev kws cov tuabneeg nyob ntawm tug kwj dleg kws ndlwg peg lub paag dlej theem sau."},{"bible_id":"1726","chapter_code":"ISA.36","verse_code":"ISA.36.3","label":"3","content":"Muaj peb tug tuabneeg Yudas kws yog Hilekiyas tug tub Eliyakees kws yog tug saib lub loog; Senpanas kws yog tug teev ntawv; hab Asas tug tub Yau-as kws yog tug ceev tej ntaub ntawv txhaj tawm moog cuag Lasakes."},{"bible_id":"1726","chapter_code":"ISA.36","verse_code":"ISA.36.4","label":"4","content":"Ces cov Axilias tug thawj tubrog Lasakes has rua puab tas, fuabtais xaav paub saib vaajntxwv Hexekiyas ca sab rua dlaabtsi?"},{"bible_id":"1726","chapter_code":"ISA.36","verse_code":"ISA.36.5","label":"5","content":"\u201cKoj has tas, koj muaj tswvyim zoo hab tubrog coob, tabsis tej lug kws koj has ntawd tsi muaj qaabhau. Koj ca sab rua leejtwg, koj txhaj ntxeev sab rua kuv?"},{"bible_id":"1726","chapter_code":"ISA.36","verse_code":"ISA.36.6","label":"6","content":"Koj ca sab rua cov Iziv tuaj paab koj, tabsis puab yuav zoo le muab tauj ab lug ua paas nreg, nwg yuav luv hab chob koj teg. Falaus kws ua vaajntxwv kaav cov Iziv yuav zoo le ntawd rua txhua tug kws ca sab rua nwg ntaag.\u201d"},{"bible_id":"1726","chapter_code":"ISA.36","verse_code":"ISA.36.7","label":"7","content":"Cov Axilias tug thawj tubrog naam zog moog ntxiv hab has tas, \u201cPuas yog mej has rua kuv tas, mej ca sab rua tug TSWV kws yog mej tug Vaajtswv? Puas yog Hexekiyas muab tej chaw teev dlaab sau roob sab hab tej thaaj rhuav puamtsuaj taag, nwg txhaj has kuas cov Yudas hab cov Yixalayees moog pehawm Vaajtswv rua ntawm tuab lub thaaj nkaus xwb los?"},{"bible_id":"1726","chapter_code":"ISA.36","verse_code":"ISA.36.8","label":"8","content":"Kuv yuav nrug mej sis coglug ntawm kuv tug tswv kws yog cov Axilias tug fuabtais lub npe: kuv yuav muab ob txheeb tug neeg rua mej, yog mej nrhav tau tuabneeg coob lug caij cov neeg ntawd."},{"bible_id":"1726","chapter_code":"ISA.36","verse_code":"ISA.36.9","label":"9","content":"Mej tub tsi muaj peevxwm tawmtsaam tau kuv tug tswv ib tug nyuas tubrog kws miv tshaaj plawg nuav, ua caag mej laam moog ca sab rua cov Iziv tej tsheb neeg hab cov tubrog caij neeg ua dlaabtsi?"},{"bible_id":"1726","chapter_code":"ISA.36","verse_code":"ISA.36.10","label":"10","content":"Mej xaav has tas kuv tuaj tua mej lub tebchaws hab muab ua kuas puamtsuaj, tsi muaj tug TSWV paab kuv nua los? Tub yog Vaajtswv khaiv kuv tuaj tua hab rhuav kuas mej puamtsuaj ntaag.\u201d"},{"bible_id":"1726","chapter_code":"ISA.36","verse_code":"ISA.36.11","label":"11","content":"Ces Eliyakees, Senpanas hab Yau-as has rua Lasakes has tas, \u201cThov koj has lug Alamais rua koj cov tubkhai, peb txhaj totaub; tsi xob has lug Henplais rua peb, rua qhov taagnrho cov tuabneeg kws sawv sau tug ntsaa yeej puavleej noog koj has huv tuabsi.\u201d"},{"bible_id":"1726","chapter_code":"ISA.36","verse_code":"ISA.36.12","label":"12","content":"Tabsis Lasakes has tas, \u201cMej xaav has tas kuv tug tswv tso kuv tuaj has cov lug nuav rua mej tug tswv hab mej xwb nuav los? Tsi yog le ntawd, kuv has rua cov tuabneeg kws nyob sau tug ntsaa yeej kws puab yuav rov noj puab cov quav hab haus puab cov zig, kuas nov ib yaam le mej hab.\u201d"},{"bible_id":"1726","chapter_code":"ISA.36","verse_code":"ISA.36.13","label":"13","content":"Ces Lasakes txhaj sawv tseeg hab has ua lug Henplais nrov nrov has tas, \u201cCa le noog cov Axilias tug fuabtais tej lug kws has rua mej nuav!\u201d"},{"bible_id":"1726","chapter_code":"ISA.36","verse_code":"ISA.36.14","label":"14","content":"Fuabtais has tas, \u201cTsi xob ca Hexekiyas ntxag tau mej, vim Hexekiyas yeej cawm tsi tau mej le."},{"bible_id":"1726","chapter_code":"ISA.36","verse_code":"ISA.36.15","label":"15","content":"Hab tsi xob ca Hexekiyas coj mej moog ca sab rua tug TSWV kws pheej has tas, Tug TSWV yeej yuav cawm tau peb xwb; lub nroog nuav yuav tsi raug muab cob rua cov Axilias tug fuabtais teg ib zag le."},{"bible_id":"1726","chapter_code":"ISA.36","verse_code":"ISA.36.16","label":"16","content":"Tsi xob noog Hexekiyas tej lug hlo le! Cov Axilias tug fuabtais has tas: Ca le ua phoojywg rua kuv hab tawm tuaj cuag kuv. Mej txhua tug txhaj yuav tau noj mej tej txiv maab, txiv ncuav pas, hab haus tej dlej huv mej tej qhov tshij"},{"bible_id":"1726","chapter_code":"ISA.36","verse_code":"ISA.36.17","label":"17","content":"moog txug thaus kws kuv tuaj coj mej moog nyob huv lub tebchaws kws zoo le mej lub tebchaws kws muaj txiv maab ntau ua cawv hab muaj nplej ntau ua ncuav."},{"bible_id":"1726","chapter_code":"ISA.36","verse_code":"ISA.36.18","label":"18","content":"Tsi xob ca Hexekiyas dlaag mej has tas, tug TSWV yuav paab kuas mej dlim ntawm txujkev nyuaj sab. Luas lwm tsaav tuabneeg tej vaajtswv puas cawm tau kuas puab tej tebchaws dlim ntawm cov Axilias tug fuabtais txhais teg?"},{"bible_id":"1726","chapter_code":"ISA.36","verse_code":"ISA.36.19","label":"19","content":"Taamsim nuav Hamathas hab Alepas tej vaajtswv nyob qhov twg? Xefavais tej vaajtswv nyob qhov twg? Puab Puas paab tau cov Xamalis dlim ntawm kuv txhais teg?"},{"bible_id":"1726","chapter_code":"ISA.36","verse_code":"ISA.36.20","label":"20","content":"Taagnrho cov vaajtswv huv tej tebchaws nuav, tug vaajtswv twg cawm tau nwg lub tebchaws dlim ntawm kuv txhais teg? Tug TSWV yuav ua le caag txhaj cawm tau lub nroog Yeluxalees kuas dlim ntawm kuv txhais teg?\u201d"},{"bible_id":"1726","chapter_code":"ISA.36","verse_code":"ISA.36.21","label":"21","content":"Tabsis cov pejxeem nyob ntsag tu hab tsi has ib lu lug le, rua qhov Vaajntxwv Hexekiyas saamfwm has tas, \u201cTsi xob teb nwg hlo le.\u201d"},{"bible_id":"1726","chapter_code":"ISA.36","verse_code":"ISA.36.22","label":"22","content":"Ces Eliyakees kws yog Hilekiyas tug tub kws yog tug saib lub loog, Senpanas kws yog tug teev ntawv, hab Yau-as kws yog Axafes tug tub kws yog tug ceev ntaub ntawv, puab dlua rhe puab tej tsho hab dlha moog qha tej lug kws Lasakes has ntawd rua Vaajntxwv Hexekiyas noog."},{"bible_id":"1726","chapter_code":"ISA.37","verse_code":"ISA.37.1","label":"1","content":"Thaus Vaajntxwv Hexekiyas nov le ntawd, nwg nyuaj sab heev, nwg txhaj dlua rhe nwg lub tsho hab muab ntaub tsaaj lug naav, hab dlha moog rua tom tug TSWV lub Tuamtsev."},{"bible_id":"1726","chapter_code":"ISA.37","verse_code":"ISA.37.2","label":"2","content":"Nwg txhaj tso Eliyakees kws yog tug saib lub loog, Senpanas kws yog tug teev ntawv hab tug povthawj laug moog cuag Yaxayas kws yog tug cev Vaajtswv lug kws yog Amauxes tug tub. Puab puavleej naav ntaub tsaaj taag huv tuabsi."},{"bible_id":"1726","chapter_code":"ISA.37","verse_code":"ISA.37.3","label":"3","content":"Puab has rua Yaxayas has tas, \u201cVaajntxwv Hexekiyas has le nuav: Nub nua yog nub kws tau kev nyuaj sab; peb taabtom raug luas rau txim hab txaajmuag heev. Peb zoo ib yaam le tug quaspuj kws txug caij yug mivnyuas, tabsis tsi muaj zug yug le."},{"bible_id":"1726","chapter_code":"ISA.37","verse_code":"ISA.37.4","label":"4","content":"Cov Axilias tug fuabtais tau khaiv nwg tug thawj tubrog Lasakes tuaj has lug tuam mom Vaajtswv tug kws muaj sa nyob. Thov tug TSWV kws yog koj tug Vaajtswv nrug nov tej lug kws tuam mom nuav hab rau txim rua tug tuabneeg kws tau has tej lug ntawd. Yog le ntawd, koj ca le thov Vaajtswv paab peb cov pejxeem kws seem nyob nuav.\u201d"},{"bible_id":"1726","chapter_code":"ISA.37","verse_code":"ISA.37.5","label":"5","content":"Thaus Yaxayas nov Vaajntxwv Hexekiyas tej lug lawm,"},{"bible_id":"1726","chapter_code":"ISA.37","verse_code":"ISA.37.6","label":"6","content":"Yaxayas has rua puab tas, \u201cCa le rov moog has rua vaajntxwv has tas, tug TSWV has le nuav: \u2018Tsi xob ntshai cov Axilias tug fuabtais tej lug kws nwg tso nwg tug tubkhai tuaj has tuam mom kuv rua koj nov ntawd."},{"bible_id":"1726","chapter_code":"ISA.37","verse_code":"ISA.37.7","label":"7","content":"Kuv yuav tso ib tug ntsujplig lug tshoov nwg sab kuas nwg nov ib cov lug xaiv, hab tig tsiv rov qaab moog rua peg nwg lub tebchaws; hab nwg yuav moog raug nav ntaaj tuag nyob huv lub tebchaws ntawd.\u2019 \u201d"},{"bible_id":"1726","chapter_code":"ISA.37","verse_code":"ISA.37.8","label":"8","content":"Thaus Lasakes nov has tas, cov Axilias tug fuabtais tawm huv lub nroog Lakhis moog lawm, nwg txhaj thim rov qaab hab moog ntsib fuabtais taabtom tua lub nroog Linpenas nyaav heev."},{"bible_id":"1726","chapter_code":"ISA.37","verse_code":"ISA.37.9","label":"9","content":"Muaj tuabneeg moog qha rua cov Axilias tug fuabtais nov has tas, \u201cCov Sudaas tug Vaajntxwv Tilehakas coj ib paab tubrog Iziv tuaj tua koj lawm.\u201d Thaus nwg nov dlheev tej lug nuav, nwg txhaj xaa ib tsaab ntawv moog rua Vaajntxwv Hexekiyas"},{"bible_id":"1726","chapter_code":"ISA.37","verse_code":"ISA.37.10","label":"10","content":"kws kaav tebchaws Yudas has tas, \u201cTsi xob ca koj tug Vaajtswv kws koj ca sab rua ntxag tau koj has tas, nwg yuav tsi muab lub nroog Yeluxalees cob rua cov Axilias tug fuabtais txhais teg hlo le."},{"bible_id":"1726","chapter_code":"ISA.37","verse_code":"ISA.37.11","label":"11","content":"Koj puas tau nov tej kws cov Axilias tug fuabtais tau ua rua ntau lub tebchaws raug kev puamtsuaj taag lawm. Koj xaav tas, koj tseem yuav tsiv dlim hab nua los?"},{"bible_id":"1726","chapter_code":"ISA.37","verse_code":"ISA.37.12","label":"12","content":"Thaus u kuv cov yawmkoob tub muab lub nroog Nkauxaas, lub nroog Halaas hab lub nroog Lexefas tua puamtsuaj taag, hab muab cov tuabneeg Npethees kws nyob huv lub nroog Telaxas tua tuag taag huv tuabsi, hab puab tej vaajtswv tub cawm tsi tau puab dlim hlo le."},{"bible_id":"1726","chapter_code":"ISA.37","verse_code":"ISA.37.13","label":"13","content":"Lub nroog Hamas, Alepas, Xefavais, Henas hab Ivas tej vaajntxwv nyob qhov twg lawm?\u201d"},{"bible_id":"1726","chapter_code":"ISA.37","verse_code":"ISA.37.14","label":"14","content":"Vaajntxwv Hexekiyas txais tsaab ntawv ntawm cov tuabneeg xaa ntawv tuaj hab muab nthuav nyeem; Hexekiyas txhaj nqaa tsaab ntawv ntawd moog rua huv tug TSWV lub Tuamtsev, hab muab nthuav tso taabmeeg tug TSWV."},{"bible_id":"1726","chapter_code":"ISA.37","verse_code":"ISA.37.15","label":"15","content":"Hexekiyas thov tug TSWV has tas,"},{"bible_id":"1726","chapter_code":"ISA.37","verse_code":"ISA.37.16","label":"16","content":"\u201cTug TSWV kws yog cov Yixalayees tug Vaajtswv kws muaj Fwjchim Luj kawg nkaus, koj nyob rawv sau tug qhelunpees ob phob tis, koj tuab leeg xwb txhaj yog tug Vaajtswv kws kaav txhua lub tebchaws huv nplajteb nuav. Koj yog tug kws tsim lub nplajteb hab lub ntuj."},{"bible_id":"1726","chapter_code":"ISA.37","verse_code":"ISA.37.17","label":"17","content":"Tug TSWV, thov tig qhovntsej noog; tug TSWV, thov tsaa qhovmuag saib; thov noog Xenakhelis tej lug kws nwg xaa tuaj has tuam mom koj kws yog Vaajtswv tug muaj sa nyob."},{"bible_id":"1726","chapter_code":"ISA.37","verse_code":"ISA.37.18","label":"18","content":"Tug TSWV, peb paub has tas, cov Axilias tug fuabtais tau muab ntau tsaav tuabneeg tua puamtsuaj taag hab ua rua puab tej tebchaws nyob dlo dlus ca,"},{"bible_id":"1726","chapter_code":"ISA.37","verse_code":"ISA.37.19","label":"19","content":"hab muab puab tej vaajtswv kws tsi yog Vaajtswv tag, hlawv puamtsuaj taag, tej ntawd tsi yog Vaajtswv, tabsis yog tuabneeg txhais teg muab ntoo hab muab pobzeb lug txua ua xwb."},{"bible_id":"1726","chapter_code":"ISA.37","verse_code":"ISA.37.20","label":"20","content":"Tug TSWV kws yog peb tug Vaajtswv, thov paab kuas peb dlim ntawm cov Axilias txhais teg, txhaj ua rua txhua tsaav tuabneeg kws nyob huv nplajteb nuav paub has tas, koj tuab leeg xwb txhaj yog Vaajtswv.\u201d"},{"bible_id":"1726","chapter_code":"ISA.37","verse_code":"ISA.37.21","label":"21","content":"Ces Amauxes tug tub Yaxayas khaiv tuabneeg moog has rua Vaajntxwv Hexekiyas has tas, tug TSWV kws yog cov Yixalayees tug Vaajtswv has le nuav: \u201cVim koj tau thov kuv has txug Xenakhelis kws yog cov Axilias tug fuabtais,"},{"bible_id":"1726","chapter_code":"ISA.37","verse_code":"ISA.37.22","label":"22","content":"cov lug nuav yog tug TSWV has rua Xenakhelis: Xi-oos tug ntxhais yuav luag koj plig hab yuav thuam koj; Yeluxalees tug ntxhais yuav cu hau tom koj qaab."},{"bible_id":"1726","chapter_code":"ISA.37","verse_code":"ISA.37.23","label":"23","content":"Tug kws koj thuam hab saib tsi taug yog leejtwg? Koj tau qheb koj lub qhovncauj hab tsaa koj lub qhovmuag tawmtsaam leejtwg? Tub yog koj tawmtsaam cov Yixalayees tug Vaajtswv kws dlawbhuv ntaag los sav!"},{"bible_id":"1726","chapter_code":"ISA.37","verse_code":"ISA.37.24","label":"24","content":"Koj tau tso koj tug tubkhai tuaj tuam mom tug TSWV, koj has tas, \u2018Kuv muaj tsheb neeg ntau heev, kuv yuav coj tuaj nce rua sau tej roob sab kws yog tej roob sab tshaaj plawg peg Lenpanoos, kuv moog txav tej ntoo thuv kws sab tshaaj plawg, hab tej ntoo cab kws zoo tshaaj plawg sau roob, hab moog rua huv lub plawv zoov kws muaj ntoo sab heev."},{"bible_id":"1726","chapter_code":"ISA.37","verse_code":"ISA.37.25","label":"25","content":"Koj khaav has tas, koj tau khawb ntau lub qhov tshij, hab haus tej dlej kws nyob huv luas lwm tsaav tuabneeg tej tebchaws, hab kuv yuav tsuj tej dlej nraag tebchaws Iziv kuas nqhuab huv tuabsi.\u2019"},{"bible_id":"1726","chapter_code":"ISA.37","verse_code":"ISA.37.26","label":"26","content":"\u201cKoj tsi tau nov has tas, kuv tub npaaj sab lug tau ntev lawm nua los? Tej kws thaus u kuv npaaj tseg lawm, nwgnuav kuv muab rhu tawm lug. Kuv tub pub fwjchim rua koj muab cov nroog kws ruaj khov tsoo tawg taag huv tuabsi lawm."},{"bible_id":"1726","chapter_code":"ISA.37","verse_code":"ISA.37.27","label":"27","content":"Cov tuabneeg kws nyob huv tej nroog ntawd tsi muaj fwjchim dlaabtsi le; puab ntshai hab yoob taag. Puab zoo ib yaam le tej nroj kws tuaj huv tej teb lossis tej nroj kws tuaj sau ruv tsev, thaus cov cua kub kws ntsawj saab nubtuaj tuaj,  puab ca le ntsws taag huv tuabsi lawm."},{"bible_id":"1726","chapter_code":"ISA.37","verse_code":"ISA.37.28","label":"28","content":"\u201cTabsis kuv paub thaus koj nyob quastsawg, thaus koj tawm moog, hab thaus koj rov qaab lug, hab kuv paub tej lug phem kws koj tshev kuv huv tuabsi."},{"bible_id":"1726","chapter_code":"ISA.37","verse_code":"ISA.37.29","label":"29","content":"Vim koj tau tshev kuv hab kuv tub nov koj tej lug khaavtheeb lawm, nwgnuav kuv yuav muab kuv tug nqailauj lug chaws koj qhovntswg hab kuv muab fwm xauv lug saam koj qhovncauj, hab kuv yuav muab koj tig xubndlag taug txuj qub kev kws koj tuaj rov qaab.\u201d"},{"bible_id":"1726","chapter_code":"ISA.37","verse_code":"ISA.37.30","label":"30","content":"Ces Yaxayas has rua Vaajntxwv Hexekiyas tas, \u201cNtawm nuav yog ib lub cim kws qha rua mej paub. Xyoo nuav hab lwm xyoo mej yuav tau noj tej nplej kws nwg tuaj nwg, tabsis xyoo peb mej yuav cog nplej hab sau qoobloo hab cog txiv maab hab yuav tau tej txiv maab ntawd noj."},{"bible_id":"1726","chapter_code":"ISA.37","verse_code":"ISA.37.31","label":"31","content":"Cov tuabneeg kws seem nyob huv tebchaws Yudas yuav vaammeej ib yaam le tej txiv ntoo kws nrhau caag ntsa aav tub tub hab txi txiv ncw heev."},{"bible_id":"1726","chapter_code":"ISA.37","verse_code":"ISA.37.32","label":"32","content":"Tsuas tshuav cov tuabneeg kws nyob huv lub nroog Yeluxalees hab sau lub Roob Xi-oos txhaj seem xwb, rua qhov tug TSWV kws muaj Fwjchim Luj kawg nkaus npaaj sab kuas muaj tej xwmtxheej nuav lawm."},{"bible_id":"1726","chapter_code":"ISA.37","verse_code":"ISA.37.33","label":"33","content":"\u201cCov lug nuav, yog tug TSWV has rua cov Axilias tug fuabtais: \u2018Nwg yuav tsi tau tuaj rua huv lub nroog nuav hab tsi tau tua ib xibxub vug rua huv lub nroog nuav le. Tsi muaj tubrog yuav nqaa tej thaiv nav ntaaj tuaj ze lub nroog nuav lossis tuaj puab ntswg vij lub nroog nuav le."},{"bible_id":"1726","chapter_code":"ISA.37","verse_code":"ISA.37.34","label":"34","content":"Nwg taug txujkev twg tuaj, nwg yuav taug txujkev ntawd rov qaab moog tsev, hab nwg yuav tsi tau nkaag lug rua huv lub nroog nuav hlo le. Kuv kws yog tug TSWV, kuv yog tug has tej lug nuav ntaag."},{"bible_id":"1726","chapter_code":"ISA.37","verse_code":"ISA.37.35","label":"35","content":"Kuv yuav tiv thaiv hab tsomkwm lub nroog nuav, vim kuv tej lug cog tseg lawm, hab vim tej lug kws kuv tau cog tseg rua kuv tug tubkhai Daviv lawm?\u2019 \u201d"},{"bible_id":"1726","chapter_code":"ISA.37","verse_code":"ISA.37.36","label":"36","content":"Tug TSWV tug timtswv txhaj lug rua huv cov Axilias lub yeej hab tua ib puas yim caum tsib txheeb leej tubrog tuag taag. Taagkig kaaj ntug txoog kws taav lub caij tuabneeg sawv, puab txawm pum tuabneeg tuag pawg lug."},{"bible_id":"1726","chapter_code":"ISA.37","verse_code":"ISA.37.37","label":"37","content":"Cov Axilias tug fuabtais Xenakhelis txhaj rov qaab moog tsev hab moog nyob huv lub nroog Nineves."},{"bible_id":"1726","chapter_code":"ISA.37","verse_code":"ISA.37.38","label":"38","content":"Muaj ib nub, thaus nwg taabtom moog pe nwg tug mlom Nixelaus huv tsev teev mlom, ces Alamelej hab Salexes kws yog nwg ob tug tub, nqaa obtug ob raab ntaaj moog muab nwg tua tuag rua huv lub tsev teev mlom ntawd, hab obtug tsiv moog nyob rua tim tebchaws Alalaj lawm. Ces Esahadoos kws yog dlua nwg ib tug tub txhaj ua fuabtais hloov nwg chaw."},{"bible_id":"1726","chapter_code":"ISA.38","verse_code":"ISA.38.1","label":"1","content":"Thaus ntawd Vaajntxwv Hexekiyas mob nyaav heev hab nwg yuav zoo tsi taug. Amauxes tug tub Yaxayas kws yog tug cev Vaajtswv lug tau moog saib Hexekiyas hab has tas, \u201cVaajtswv has tas koj yuavtsum npaaj txhua yaam kuas txhij txhua tseg rua koj tsev tuabneeg, rua qhov koj yeej yuav tsi zoo, koj yuav tuag xwb.\u201d"},{"bible_id":"1726","chapter_code":"ISA.38","verse_code":"ISA.38.2","label":"2","content":"Hexekiyas txawm tig hlo rua tim phaab ntsaa hab thov tug TSWV has tas,"},{"bible_id":"1726","chapter_code":"ISA.38","verse_code":"ISA.38.3","label":"3","content":"\u201cTug TSWV, thov koj ncu ntsoov has tas, kuv ua koj teg num ntawm lub sab ncaaj nceeg hab muab sab npuab koj, hab kuv rau sab ntso ua txhua yaam zoo kws koj xaav kuas kuv ua.\u201d Hab nwg quaj tu sab kawg le."},{"bible_id":"1726","chapter_code":"ISA.38","verse_code":"ISA.38.4","label":"4","content":"Tug TSWV rov has rua Yaxayas has tas,"},{"bible_id":"1726","chapter_code":"ISA.38","verse_code":"ISA.38.5","label":"5","content":"\u201cKoj ca le rov moog cuag Hexekiyas hab has rua nwg tas, \u2018Kuv yog tug TSWV kws yog koj yawmkoob Daviv tug Vaajtswv, kuv tub nov koj tej lug thov hab pum koj tej kua muag lawm; kuv yuav ntxiv noobnyoog rua koj ua neej nyob kaum tsib xyoos ntxiv."},{"bible_id":"1726","chapter_code":"ISA.38","verse_code":"ISA.38.6","label":"6","content":"Kuv cawm koj hab lub nroog Yeluxalees kuas dlim ntawm cov Axilias tug fuabtais txhais teg, hab kuv tseem yuav tiv thaiv lub nroog nuav moog.\u2019"},{"bible_id":"1726","chapter_code":"ISA.38","verse_code":"ISA.38.7","label":"7","content":"\u201cYaxayas has tas, \u2018Tug TSWV yuav muab ib yaam lug ua lub cim qha rua koj has tas nwg yuav ua lawv le nwg tej lug cog tseg lawm."},{"bible_id":"1726","chapter_code":"ISA.38","verse_code":"ISA.38.8","label":"8","content":"Tug TSWV yuav muab tug dluab nub thim rov qaab kaum theem qeb ntai kws Vaajntxwv Ahaj ua.\u2019 \u201d Ces tug dluab nub txawm thim rov qaab kaum theem qeb ntai."},{"bible_id":"1726","chapter_code":"ISA.38","verse_code":"ISA.38.9","label":"9","content":"Tom qaab kws Hexekiyas tug mob zoo lawm, nwg sau zaaj nkauj nuav hu ua Vaajtswv tsaug:"},{"bible_id":"1726","chapter_code":"ISA.38","verse_code":"ISA.38.10","label":"10","content":"Kuv has tas kuv txujsa kws tseemceeb tshaaj plawg yuav moog rua ntawm lub roojvaag kws yog txujkev tuag; kuv yuav tsi muaj sa nyob ib zag ntxiv le lawm."},{"bible_id":"1726","chapter_code":"ISA.38","verse_code":"ISA.38.11","label":"11","content":"Kuv has tas, kuv yuav tsi pum tug TSWV huv cov tuabneeg kws muaj sa nyob lub tebchaws; kuv lub qhovmuag yuav tsi pum cov tuabneeg kws muaj sa huv lub nplajteb nuav ib zag le lawm."},{"bible_id":"1726","chapter_code":"ISA.38","verse_code":"ISA.38.12","label":"12","content":"Kuv txujsa tub raug muab txav tu hab tub kawg lawm, ib yaam le lub tsevntaub kws muab rhuav taag lawm, zoo le tej ntaub kws muab txab txav tu lug. Kuv xaav has tas Vaajtswv tub rhu kuv txujsa  lawm."},{"bible_id":"1726","chapter_code":"ISA.38","verse_code":"ISA.38.13","label":"13","content":"Kuv quaj ib mos kaaj ntug rua kuv tug mob. Vaajtswv muab kuv tej pobtxhaa luv taag ib yaam le tsuv ntxhuav cua, kuv xaav has tas, Vaajtswv yuav rhu kuv txujsa moog."},{"bible_id":"1726","chapter_code":"ISA.38","verse_code":"ISA.38.14","label":"14","content":"Kuv ntsaaj mog nyoos ib yaam le tug luv lossis tug noog dlej quaj, hab kuv tsaa hlo suab quaj ib yaam le tug nquab. Kuv qheb tsi taug kuv ob lub qhovmuag saib sau ntuj. Tug TSWV, kuv ntxhuv sab heev, thov paab kuv!"},{"bible_id":"1726","chapter_code":"ISA.38","verse_code":"ISA.38.15","label":"15","content":"Kuv yuav has le caag? Tug TSWV tub has rua kuv, hab nwg tub ua lawv le nwg has lawm. Kuv nyuaj sab heev hab pw tsi tsaug zug le."},{"bible_id":"1726","chapter_code":"ISA.38","verse_code":"ISA.38.16","label":"16","content":"Tug TSWV, qhov kws tuabneeg muaj txujsa nyob tub yog vim muaj koj tuab leeg xwb, hab qhov kws kuv muaj txujsa nyob, tub yog koj cawm. Thov paab khu kuv tug mob kuas zoo hab pub kuv rov muaj txujsa."},{"bible_id":"1726","chapter_code":"ISA.38","verse_code":"ISA.38.17","label":"17","content":"Kuv tej kev nyuaj sab yuav hloov moog ua kev kaaj sab lug. Koj cawm  kuv txujsa dlim ntawm lub qhov kws yog txujkev puamtsuaj lug; koj zaam taagnrho kuv tej kev txhum."},{"bible_id":"1726","chapter_code":"ISA.38","verse_code":"ISA.38.18","label":"18","content":"Tsi muaj ib tug nyob huv tubtuag teb yuav txawj ua koj tsaug; cov tuag lawm yeej tsi txawj ca sab rua koj txujkev ncaaj nceeg le."},{"bible_id":"1726","chapter_code":"ISA.38","verse_code":"ISA.38.19","label":"19","content":"Tsuas yog tug kws muaj sa nyob txhaj txawj ua koj tsaug ib yaam le nub nua kuv ua xwb. Tej lug kws leej txiv qha cov mivnyuas yog tej kws has tas, koj yog tug ncaaj nceeg tag."},{"bible_id":"1726","chapter_code":"ISA.38","verse_code":"ISA.38.20","label":"20","content":"Tug TSWV, koj tau khu kuv tug mob zoo lawm. Peb yuav ntaus nkauj nogncaas hab hu nkauj ua koj tsaug, peb yuav ua koj tsaug huv koj lub Tuamtsev moog taag simneej."},{"bible_id":"1726","chapter_code":"ISA.38","verse_code":"ISA.38.21","label":"21","content":"Ces Yaxayas has tas, \u201cMej ca le muab txiv ncuav pas lug tsoo qhwv vaajntxwv lub rwj, nwg txhaj yuav zoo.\u201d"},{"bible_id":"1726","chapter_code":"ISA.38","verse_code":"ISA.38.22","label":"22","content":"Vaajntxwv Hexekiyas nug has tas, \u201cYaam dlaabtsi ua lub cim qha rua kuv paub has tas, kuv yuav tau moog rua huv tug TSWV lub Tuamtsev.\u201d"},{"bible_id":"1726","chapter_code":"ISA.39","verse_code":"ISA.39.1","label":"1","content":"Lub sijhawm ntawd Npaladaas tug tub Melaudas Npaladaas kws ua vaajntxwv kaav tebchaws Npanpiloos nov has tas Vaajntxwv Hexekiyas mob, nwg txhaj sau ib tsaab ntawv hab xaa ib co khoom tuaj pub rua Hexekiyas."},{"bible_id":"1726","chapter_code":"ISA.39","verse_code":"ISA.39.2","label":"2","content":"Hexekiyas tog txais puab hab coj puab moog saib nwg tej txhaab nyaj txhaab kub, tej txumlom, tej roj tsw qaab, hab tej cuabyeej ua rog. Tsi muaj ib yaam dlaabtsi huv nwg tej txhaab lossis huv nwg lub tebchaws kws nwg tsi tau coj puab moog saib le."},{"bible_id":"1726","chapter_code":"ISA.39","verse_code":"ISA.39.3","label":"3","content":"Ces Yaxayas kws yog tug cev Vaajtswv lug txawm tuaj cuag Vaajntxwv Hexekiyas hab nug nwg has tas, \u201cCov tuabneeg ntawd tuaj qhov twg tuaj hab puab has le caag rua koj?\u201d Hexekiyas teb has tas, \u201cPuab tuaj tim tebchaws Npanpiloos kws dleb heev tuaj.\u201d"},{"bible_id":"1726","chapter_code":"ISA.39","verse_code":"ISA.39.4","label":"4","content":"Yaxayas nug has tas, \u201cPuab pum dlaabtsi huv koj lub loog?\u201d Hexekiyas teb has tas, \u201cPuab pum txhua yaam huv tuabsi; tsi tshuav ib yaam nyob huv tej txhaab kws kuv tsi tau qha rua puab le.\u201d"},{"bible_id":"1726","chapter_code":"ISA.39","verse_code":"ISA.39.5","label":"5","content":"Ces Yaxayas txawm has rua Vaajntxwv Hexekiyas has tas, \u201cTug TSWV kws muaj Fwjchim Luj kawg nkaus has le nuav:"},{"bible_id":"1726","chapter_code":"ISA.39","verse_code":"ISA.39.6","label":"6","content":"Saib lauj, lub sijhawm tub lug ze zuj zug rua txhua yaam kws nyob rua huv koj lub loog nuav lawm, hab txhua yaam kws koj cov yawmkoob khaws ca thaus u lug txug naj nub nua, yuav raug luas coj moog kuas taag rua tim tebchaws Npanpiloos, tsi seem ib yaam dlaabtsi hlo le, tug TSWV has le ntawd."},{"bible_id":"1726","chapter_code":"ISA.39","verse_code":"ISA.39.7","label":"7","content":"Koj cov tub kws koj yug hab koj tej xeebntxwv puavleej yuav raug puab nteg coj moog hab muab saam ca ua num nyob huv tug vaajntxwv kws kaav lub nroog Npanpiloos lub loog.\u201d"},{"bible_id":"1726","chapter_code":"ISA.39","verse_code":"ISA.39.8","label":"8","content":"Vaajntxwv Hexekiyas teb Yaxayas has tas, \u201cTug TSWV tej lug kws koj has nuav zoo kawg le. Vim kuv xaav has tas, yuav muaj kev thaajyeeb hab kev kaaj sab rua tam kws kuv tseem ua neej nyob nuav.\u201d"},{"bible_id":"1726","chapter_code":"ISA.40","verse_code":"ISA.40.1","label":"1","content":"Vaajtswv has tas, \u201cNplig kuv tsaav tuabneeg lub sab, nplig puab sab los mas!"},{"bible_id":"1726","chapter_code":"ISA.40","verse_code":"ISA.40.2","label":"2","content":"Txhawb cov tuabneeg kws nyob huv lub nroog Yeluxalees zug. Qha rua puab has tas, puab tub raug kev txomnyem txaus lawm hab nwgnuav kuv tub zaam puab tej kev txhum taag lawm. Kuv rau txim ob npaug rua puab tej kev txhum.\u201d"},{"bible_id":"1726","chapter_code":"ISA.40","verse_code":"ISA.40.3","label":"3","content":"Muaj ib lub suab qw has tas, \u201cKhu kev tom roob mojsaab qhua tog tug TSWV! Khu kev tom taj suabpuam kuas ncaaj tog peb tug Vaajtswv."},{"bible_id":"1726","chapter_code":"ISA.40","verse_code":"ISA.40.4","label":"4","content":"Txhub txhua lub kwj haa kuas puv, khawb txhua lub roob hab txhua lub pov roob kuas taj; tej qhov zawj muab txhub kuas sis txig, muab qhov sab hab qhov qeg pheej kuas taj xwmyeem."},{"bible_id":"1726","chapter_code":"ISA.40","verse_code":"ISA.40.5","label":"5","content":"Thaus ntawd tug TSWV yuav muab nwg tug tshwjchim kws ci ntsaa ab nthuav qha rua tuabneeg txhua tug pum. Tug TSWV yog tug has tej lug nuav ntaag.\u201d"},{"bible_id":"1726","chapter_code":"ISA.40","verse_code":"ISA.40.6","label":"6","content":"Muaj ib lub suab qw has tas, \u201cCa le qha rua suavdlawg!\u201d Kuv nug has tas, \u201cKuv yuav qha dlaabtsi? Qha has tas, txhua tug tuabneeg zoo ib yaam le tej nroj ntsuag; hab puab zoo ib yaam le tej paaj ntoos."},{"bible_id":"1726","chapter_code":"ISA.40","verse_code":"ISA.40.7","label":"7","content":"Thaus tug TSWV tshuab paa tuaj ntsawj, tej nroj tsuag qhuav, tej paaj los yuav zeeg taag; tuabneeg zoo ib yaam le tej nroj tsuag ntawd."},{"bible_id":"1726","chapter_code":"ISA.40","verse_code":"ISA.40.8","label":"8","content":"Tej nroj yeej txawj qhuav hab tej paaj yeej txawj zeeg; tabsis peb tug Vaajtswv txujlug nyob moog ibtxhis le.\u201d"},{"bible_id":"1726","chapter_code":"ISA.40","verse_code":"ISA.40.9","label":"9","content":"Yeluxalees, ca le nce moog sau roob sab, hab qha txujmoo zoo! Xi-oos, ca le hu nrov nrov tshaajtawm txujmoo zoo!"},{"bible_id":"1726","chapter_code":"ISA.40","verse_code":"ISA.40.10","label":"10","content":"Tug TSWV kws yog Vaajtswv nrug nwg lub fwjchim lug, hab nwg txhais npaab yuav tswjfwm. Nwg coj nqe zug lug rua cov tuabneeg kws nwg cawm dlim lawm."},{"bible_id":"1726","chapter_code":"ISA.40","verse_code":"ISA.40.11","label":"11","content":"Nwg yuav tu nwg paab yaaj ib yaam le tug tswv yug yaaj, nwg yuav sau zog tej mivnyuas yaaj lug puag rua ntawm nwg ob txhais npaab, nwg yuav muab puab puag hlo rua huv nwg lub xubndlag, hab ua sab ntev coj tej yaaj kws muaj mivnyuas mog."},{"bible_id":"1726","chapter_code":"ISA.40","verse_code":"ISA.40.12","label":"12","content":"Leejtwg muaj peevxwm muab phoov teg yeem dlej havtxwv saib nyaav npaum le caag, lossis muab nwg txhais teg ntsuag tau lub ntuj? Leejtwg muaj peevxwm muab lub nplajteb nuav sau lug ntim rua huv khob, lossis muab tej hauv roob hab tej ncov roob lug tso rua sau teev luj?"},{"bible_id":"1726","chapter_code":"ISA.40","verse_code":"ISA.40.13","label":"13","content":"Leejtwg txhaj muaj peevxwm qha tau tug TSWV tug ntsujplig, lossis ua tau nwg tug tuavxaam kws qha nwg?"},{"bible_id":"1726","chapter_code":"ISA.40","verse_code":"ISA.40.14","label":"14","content":"Vaajtswv nrug leejtwg tuavxaam kuas nwg thoob tsib to nrog, hab leejtwg qha kev ncaaj nceeg, kev txawj ntse, kev totaub, hab kev paub rua nwg?"},{"bible_id":"1726","chapter_code":"ISA.40","verse_code":"ISA.40.15","label":"15","content":"Txhua tsaav tuabneeg tub tsi muaj nqes dlaabtsi rua tug TSWV le, tub tsi npaum le teev dlej nrug ntawm lub tshuajtaub lug; nwg suav puab zoo le tej moov aav kws lu ntawm raab teev xwb; hab nwg nqaa tej koog povtxwv sib ib yaam le tej moov aav."},{"bible_id":"1726","chapter_code":"ISA.40","verse_code":"ISA.40.16","label":"16","content":"Txawm yog tej tsaj peg Lenpanoos los tub tsi txaus tua hlawv fij rua Vaajtswv, hab tej ntoo los yeej tsi txaus ua tawg hlawv."},{"bible_id":"1726","chapter_code":"ISA.40","verse_code":"ISA.40.17","label":"17","content":"Tug TSWV suav has tas txhua tsaav tuabneeg yeej tsi tseemceeb dlaabtsi hab tsi muaj nqes dlaabtsi rua tug TSWV hlo le."},{"bible_id":"1726","chapter_code":"ISA.40","verse_code":"ISA.40.18","label":"18","content":"Mej yuav muab Vaajtswv pev rua leejtwg? Mej yuav ua le caag pav tau has tas nwg tug yaam ntxwv zoo le caag?"},{"bible_id":"1726","chapter_code":"ISA.40","verse_code":"ISA.40.19","label":"19","content":"Nwg tsi zoo le tug mlom kws tuabneeg puab kws muab kub lug vuam rua hab muab saw nyaj lug dlai rua."},{"bible_id":"1726","chapter_code":"ISA.40","verse_code":"ISA.40.20","label":"20","content":"Tug tuabneeg pluag kws tsi muaj nyaj tsi muaj kub coj moog fij, nwg moog xaiv tej ntoo kws tsi txawj lwj coj lug fij. Nwg coj moog rua tug kws txua ntoo txua ib tug mlom kws tsi txawj txaav taw le rua nwg."},{"bible_id":"1726","chapter_code":"ISA.40","verse_code":"ISA.40.21","label":"21","content":"Tsi muaj tuabneeg qha rua mej paub le los? Mej tsi tau nov dlua le los? Mej tsi paub has tas lub nplajteb nuav pib le caag lug le los?"},{"bible_id":"1726","chapter_code":"ISA.40","verse_code":"ISA.40.22","label":"22","content":"Tug tsim lub nplajteb nuav yog tug kws nyob sau lub zwmtxwv kws sab kawg nkaus. Nwg tuaj sau saib tuabneeg nplajteb luaj le tug kooj xwb; nwg muab lub ntuj nthuav ib yaam le dlaim ntaub qhovrais, hab nthuav lub ntuj ib yaam le lub tsevntaub rua tuabneeg nyob."},{"bible_id":"1726","chapter_code":"ISA.40","verse_code":"ISA.40.23","label":"23","content":"Nwg muab cov numtswv txu kuas poob fwjchim, hab ua rua puab tsi muaj nqes dlaabtsi hlo le."},{"bible_id":"1726","chapter_code":"ISA.40","verse_code":"ISA.40.24","label":"24","content":"Puab zoo ib yaam le tej yub zaub kws muab cog kag ces txawm nrhau caag, thaus Vaajtswv ua paa, tej yub zaub ca le ntsws hab tuag taag, hab yaa ri nab ib yaam le tej quavnyaab npleg."},{"bible_id":"1726","chapter_code":"ISA.40","verse_code":"ISA.40.25","label":"25","content":"Vaajtswv tug kws dlawbhuv nug has tas, mej muab kuv pev rua leejtwg, hab kuv zoo le leejtwg?"},{"bible_id":"1726","chapter_code":"ISA.40","verse_code":"ISA.40.26","label":"26","content":"Tsaa koj ob lub qhovmuag saib sau nruab ntug saib! Leejtwg yog tug tsim tej nubqub kws koj pum ntawd? Nwg coj tej nubqub ntawd tawm tuaj ua tsheej paab ib yaam le paab tubrog, nwg paub muaj pistsawg lub hab nwg tis npe rua txhua lub nyag muaj nyag npe. Nwg lub fwjchim hab tug zug kaav tej ntawd txhaj tsi muaj ib lub pluj le."},{"bible_id":"1726","chapter_code":"ISA.40","verse_code":"ISA.40.27","label":"27","content":"Cov Yixalayees, vim le caag mej txhaj ywg has tas, tug TSWV tsi pum txug mej tej kev txomnyem lossis tsi paab thaus mej raug luas ua tsi ncaaj rua mej?"},{"bible_id":"1726","chapter_code":"ISA.40","verse_code":"ISA.40.28","label":"28","content":"Mej tsi tau paub dlua le los? Mej tsi tau nov dlua le los? Tug TSWV yog Vaajtswv tug kws muaj sa nyob moog ibtxhis; nwg tsim taagnrho lub nplajteb nuav. Nwg ibtxwm tsi tsaug leeg lossis qaug zug ib zag le. Tsi muaj leejtwg paub txug nwg lub sab xaav hlo le."},{"bible_id":"1726","chapter_code":"ISA.40","verse_code":"ISA.40.29","label":"29","content":"Nwg ntxiv zug rua tug kws qaug zug hab tsaug leeg kuas nwg rov muaj zug tuaj."},{"bible_id":"1726","chapter_code":"ISA.40","verse_code":"ISA.40.30","label":"30","content":"Txawm yog tej hluas los puab yeej txawj qaug zug, hab cov tub hluas los qaug puj poog;"},{"bible_id":"1726","chapter_code":"ISA.40","verse_code":"ISA.40.31","label":"31","content":"tabsis cov tuabneeg kws ca sab ntsoov rua tug TSWV puab yuav muaj zug, puab yuav nthuav tis yaa ib yaam le tug dlaav. Thaus puab dlha, puab yuav tsi qaug zug? Thaus puab moog kev, puab yuav tsi tsaug leeg?"},{"bible_id":"1726","chapter_code":"ISA.41","verse_code":"ISA.41.1","label":"1","content":"Vaajtswv has tas, \u201cTej tebchaws kws nyob dleb, mej ca le noog kuv has hab nyob tuabywv! Mej ca le npaaj moog has plaub huv tsev tu plaub; mej yuav muaj sijhawm has mej zaaj. Ca peb ua ke moog txav txim saib leejtwg yog tug muaj cai."},{"bible_id":"1726","chapter_code":"ISA.41","verse_code":"ISA.41.2","label":"2","content":"\u201cLeejtwg moog zig tug kws muaj yeej tim saab nubtuaj tuaj? hab ca nwg kovyeej txhua qhov txhua chaw kws nwg moog lawm? Leejtwg ca nwg tua yeej txhua tug vaajntxwv hab txhua tsaav tuabneeg? Nwg raab ntaaj tua puab qaug pawg lug ib yaam le puab yog tej moov aav xwb. Nwg raab neevnti tua puab tawg tsiv ri sua ib yaam le cua ntsawj tej quavnyaab npleg yaa."},{"bible_id":"1726","chapter_code":"ISA.41","verse_code":"ISA.41.3","label":"3","content":"Nwg caum puab qaab hab dlha dlhau puab moog tsi raug xwmtxheej dlaabtsi, nwg dlha ceev heev kutaw yuav laug tsi chwv aav."},{"bible_id":"1726","chapter_code":"ISA.41","verse_code":"ISA.41.4","label":"4","content":"Leejtwg yog tug ua kuas muaj tej xwm nuav tshwmsim tuaj? Leejtwg yog tug kws teev caij nyoog keebkwm thaus u lug? Kuv yog tug TSWV kws nyob thaus chivkeeb, hab yog tug kws yuav nyob thaus kawg."},{"bible_id":"1726","chapter_code":"ISA.41","verse_code":"ISA.41.5","label":"5","content":"\u201cCov tuabneeg kws nyob tej tebchaws dleb, pum tej num kws kuv ua taag lug lawm; puab ntshai tshee nyo. Yog le ntawd puab txhaj sis sau tuaj ua ke."},{"bible_id":"1726","chapter_code":"ISA.41","verse_code":"ISA.41.6","label":"6","content":"Txhua tug nyag paab nyag tej kwvtij zej zog hab has rua puab tej kwvtij tas, \u2018Ua sab luj tsi xob ntshai.\u2019"},{"bible_id":"1726","chapter_code":"ISA.41","verse_code":"ISA.41.7","label":"7","content":"Tug kws txua ntoo txhawb tug kws nchuav kub zug has tas, \u2018Zoo kawg le!\u2019 Tug kws muab rauj ntaus tej mlom kuas dlu ndlaug quas leeg, txhawb tug kws muab ntsa lug ntsa zug. Puab has tas, \u2018Haam zoo kawg le,\u2019 hab puab muab ntsa hlau ntsa tug mlom ntawd rua ntawm nwg qhov chaw."},{"bible_id":"1726","chapter_code":"ISA.41","verse_code":"ISA.41.8","label":"8","content":"\u201cTabsis mej cov Yixalayees kws yog kuv cov tubkhai, Yakhauj tug kws kuv tau xaiv tseg, hab yog kuv tug phoojywg Anplahaas cov xeebntxwv;"},{"bible_id":"1726","chapter_code":"ISA.41","verse_code":"ISA.41.9","label":"9","content":"mej yog cov kws kuv tau coj tim qaab ntuj kawg rov lug, hab hu mej tim plaub ceg kaum ntuj kws dleb kawg nkaus lug, kuv has rua mej tas, \u2018Mej yog kuv cov tubkhai, kuv tub xaiv mej ca lawm, hab kuv tsi tso mej tseg ib zag le\u2019;"},{"bible_id":"1726","chapter_code":"ISA.41","verse_code":"ISA.41.10","label":"10","content":"Mej tsi xob ntshai, rua qhov kuv nrug nraim mej, kuv yog mej tug Vaajtswv, mej tsi xob poob sab; kuv yuav paab mej hab txhawb kuas mej muaj zug, kuv saab teg xis yuav puag rawv mej."},{"bible_id":"1726","chapter_code":"ISA.41","verse_code":"ISA.41.11","label":"11","content":"\u201cCov tuabneeg kws chim rua mej, puab yuav swb hab raug txaajmuag; cov tuabneeg kws ua rog tawmtsaam mej, puab yuav puamtsuaj hab tuag taag."},{"bible_id":"1726","chapter_code":"ISA.41","verse_code":"ISA.41.12","label":"12","content":"Mej moog nrhav cov yeebncuab kws tawmtsaam mej, tabsis mej tsi ntsib puab, cov tuabneeg kws ua rog rua mej puab tub puamtsuaj hab tuag taag lawm."},{"bible_id":"1726","chapter_code":"ISA.41","verse_code":"ISA.41.13","label":"13","content":"Kuv yog tug TSWV, mej tug Vaajtswv; kuv yeej tuav rawv mej saab teg xis, hab kuv has rua mej tas, \u2018Tsi xob ntshai kuv yuav paab mej!\u2019 \u201d"},{"bible_id":"1726","chapter_code":"ISA.41","verse_code":"ISA.41.14","label":"14","content":"Tug TSWV has tas, \u201cCov Yixalayees kws yog Yakhauj cov xeebntxwv! Kuv yog cov Yixalayees tug Vaajtswv kws dlawbhuv. Kuv yuav paab mej, hab txhwv kuas mej dlim."},{"bible_id":"1726","chapter_code":"ISA.41","verse_code":"ISA.41.15","label":"15","content":"Kuv yuav ua kuas mej zoo ib yaam le lub tshuab zum nplej kws nav tshab hab ntse zuag plag. Mej yuav ntaus tej hauv roob hab muab tsoo kuas tawg ntsoog ntxawg, hab mej yuav muab tej ncov roob tsoo kuas ua moov taag."},{"bible_id":"1726","chapter_code":"ISA.41","verse_code":"ISA.41.16","label":"16","content":"Mej yuav tsuab puab w rua sau nruab ntug, cua yuav muab puab ntsawj yaa moog povtseg, hab cua dlaaj cua dlub yuav muab puab ntsawj yaa ri nab. Hab mej yuav zoo sab heev, rua qhov kuv yog mej tug Vaajtswv; mej yuav qhuas kuv kws yog cov Yixalayees tug Vaajtswv kws dlawbhuv."},{"bible_id":"1726","chapter_code":"ISA.41","verse_code":"ISA.41.17","label":"17","content":"\u201cThaus kuv tsaav tuabneeg kws pluag hab txomnyem tuaj nrhav dlej haus, thaus puab nqhes dlej qaa qhuav qhawv lawm, kuv kws yog tug TSWV maam le teb puab tej lug thov, kuv kws yog cov Yixalayees tug Vaajtswv tsi tso puab tseg le."},{"bible_id":"1726","chapter_code":"ISA.41","verse_code":"ISA.41.18","label":"18","content":"Kuv yuav ua kuas muaj dlej txhawv sau tej roob qhua, hab ua kuas dlej txhawv huv tej haav. Kuv yuav ua rua tej taj suabpuam kuas muaj paag dlej txhua qhov."},{"bible_id":"1726","chapter_code":"ISA.41","verse_code":"ISA.41.19","label":"19","content":"Kuv yuav ua kuas ntoo thuv, ntoo akaxias, ntoo lwgzaaj, hab ntoo ntseej, tuaj taug sau tej roob mojsaab qhua kws qhuav nkig nkuav. Kuv yuav ua kuas taj suabpuam caj zoov nujtxeeg, ntoo thuv, ntoo cab hab ntoo thwjsuab yuav tuaj ua ke."},{"bible_id":"1726","chapter_code":"ISA.41","verse_code":"ISA.41.20","label":"20","content":"Ca tuabneeg nplajteb pum hab paub has tas, kuv yog tug TSWV kws ua tej nuav. Puab txhaj yuav paub has tas, tsaav tuabneeg Yixalayees tug Vaajtswv dlawbhuv yog tug kws tsim tej nuav.\u201d"},{"bible_id":"1726","chapter_code":"ISA.41","verse_code":"ISA.41.21","label":"21","content":"Tug TSWV has tas, \u201cCa le tuaj has mej rooj plaub,\u201d Yakhauj tug Vaajntxwv has tas, \u201cCoj mej lub tswvyim sis caav kws zoo tshaaj plawg nrug mej tuaj ntawm nuav!\u201d"},{"bible_id":"1726","chapter_code":"ISA.41","verse_code":"ISA.41.22","label":"22","content":"Ca puab coj tej mlom tuaj, hab kuas tej mlom ntawd qha rua peb saib yuav muaj dlaabtsi tshwmsim tuaj. Qha tej xwmtxheej thaus u rua peb saib yog dlaabtsi, peb txhaj paub tej ntawd, hab peb txhaj paub has tas puab tawm qhov twg lug; lossis qha tej yaam kws yuav tshwmsim lug yaav tom ntej nuav rua peb."},{"bible_id":"1726","chapter_code":"ISA.41","verse_code":"ISA.41.23","label":"23","content":"Qha rua peb saib yuav muaj dlaabtsi tshwmsim lug yaav tom ntej nuav, kuas peb txhaj paub has tas, mej yog vaajtswv tag! Ua tej yaam zoo lossis tej yaam phem kuas peb ntshai hab yoob taag le saib."},{"bible_id":"1726","chapter_code":"ISA.41","verse_code":"ISA.41.24","label":"24","content":"Mej tsi tseemceeb dlaabtsi, hab tej kws mej ua los tsi muaj qaabhau; cov tuabneeg kws xaiv mej ua puab tej vaajtswv, mas vuabtsuab kawg le."},{"bible_id":"1726","chapter_code":"ISA.41","verse_code":"ISA.41.25","label":"25","content":"\u201cKuv tub xaiv ib tug tuabneeg kws nyob saab nubtuaj tseg lawm, kuv yuav coj nwg peg saab qaumteb tuaj tua mej. Nwg yuav tsuj cov numtswv ib yaam le tsuj tej moov aav, hab zoo le tug puab laujkaub tsuj tej aav nplaum."},{"bible_id":"1726","chapter_code":"ISA.41","verse_code":"ISA.41.26","label":"26","content":"Leejtwg qha zaaj nuav thaus u lawm peb txhaj paub, lossis qha ua ntej, peb txhaj has tau tas \u2018Nwg has yog lawm\u2019? Mej tsi muaj ib tug twg has txug zaaj nuav, tsi muaj leejtwg nov mej pav ib lus hlo le."},{"bible_id":"1726","chapter_code":"ISA.41","verse_code":"ISA.41.27","label":"27","content":"Kuv yog tug TSWV, tug kws xub qha xuv zoo rua lub nroog Xi-oos; kuv khaiv ib tug xaa xuv moog qha lub nroog Yeluxalees has tas, \u2018Koj cov pejxeem taabtom lug lawm! Puab taabtom lug tsev!\u2019"},{"bible_id":"1726","chapter_code":"ISA.41","verse_code":"ISA.41.28","label":"28","content":"Thaus kuv saib cov mlom ntawd, puab has tsi tau lug, tsi muaj ib tug twg teb tau tej lug kws kuv nug hlo le."},{"bible_id":"1726","chapter_code":"ISA.41","verse_code":"ISA.41.29","label":"29","content":"Taagnrho cov mlom nuav tsi muaj qaabhau kag le; puab ua tsi tau ib yaam dlaabtsi, cov mlom ntawd tsi muaj zug hab tsi muaj fwjchim.\u201d"},{"bible_id":"1726","chapter_code":"ISA.42","verse_code":"ISA.42.1","label":"1","content":"Tug TSWV has tas, \u201cTug nuav yog kuv tug tubkhai kws kuv txhawb nwg tug zug, nwg yog tug kws kuv xaiv tseg, kuv txaus sab heev rua nwg. Kuv muab kuv tug ntsujplig rua nwg, hab nwg yuav coj kev ncaaj nceeg lug rua txhua tsaav tuabneeg."},{"bible_id":"1726","chapter_code":"ISA.42","verse_code":"ISA.42.2","label":"2","content":"Nwg yuav tsi qw lossis tsaa suab quaj lossis has lug nrov huv tej plawv kev."},{"bible_id":"1726","chapter_code":"ISA.42","verse_code":"ISA.42.3","label":"3","content":"Tug lojkov kws tub po lawm, nwg yuav tsi muab luv, lossis lub teeb kws tub yuav tuag nwg tsi muab tshuab kuas tuag. Nwg yuav coj txujkev ncaaj nceeg moog ibtxhis lug rua suavdlawg."},{"bible_id":"1726","chapter_code":"ISA.42","verse_code":"ISA.42.4","label":"4","content":"Nwg yuav tsi taag kev ca sab lossis qaug zug hlo le, nwg yuav rhawv kuas muaj kev ncaaj nceeg nyob huv lub nplajteb nuav; hab tej tebchaws kws nyob dleb tog ntsoov nwg txuj kevcai.\u201d"},{"bible_id":"1726","chapter_code":"ISA.42","verse_code":"ISA.42.5","label":"5","content":"Vaajtswv tsim lub ntuj hab muab lub ntuj nthuav khwb rua sau; nwg tsim lub nplajteb hab txhua yaam kws nyob huv; nwg rau sav hab rau paa rua txhua tug tuabneeg kws nyob huv lub nplajteb. Hab nwgnuav tug TSWV kws yog Vaajtswv has rua nwg tug tubkhai has tas,"},{"bible_id":"1726","chapter_code":"ISA.42","verse_code":"ISA.42.6","label":"6","content":"\u201cKuv yog tug TSWV kws tau hu koj lug hab muab lub fwjchim rua koj kuas pum txujkev ncaaj nceeg kws nyob huv lub nplajteb nuav. Kuv yuav muab koj ua lu lug coglug tseg rua txhua tug tuabneeg; kuv yuav muab koj ua lub teeb ci moog rua txhua tsaav tuabneeg."},{"bible_id":"1726","chapter_code":"ISA.42","verse_code":"ISA.42.7","label":"7","content":"Koj yuav ua rua tej tuabneeg dligmuag pum kev, hab yuav tso cov tuabneeg kws raug kaw huv tsev lojcuj kws tsaus ntuj nti tawm lug."},{"bible_id":"1726","chapter_code":"ISA.42","verse_code":"ISA.42.8","label":"8","content":"\u201cKuv tuab leeg xwb txhaj yog tug TSWV kws yog koj tug Vaajtswv. Tsi pub ib tug vaajtswv twg muaj feem koom kuv lub fwjchim; kuv tsi pub tej mlom muaj feem koom kuv lub koob meej."},{"bible_id":"1726","chapter_code":"ISA.42","verse_code":"ISA.42.9","label":"9","content":"Tej kws kuv has tseg tub muaj lawm, nwgnuav kuv yuav qha tej yaam tshab rua mej ua ntej thaus kws tej ntawd tsi tau tshwm lug.\u201d"},{"bible_id":"1726","chapter_code":"ISA.42","verse_code":"ISA.42.10","label":"10","content":"Ca le hu ib zaaj nkauj tshab qhuas tug TSWV, tuabneeg nplajteb ca le hu nkauj qhuas nwg! Mej cov kws tsaav nkoj huv huv havtxwv, ca le qhuas nwg, txhua tsaav yaam tsaj kws nyob huv havtxwv, ca le qhuas nwg. Cov tebchaws kws nyob dleb hab txhua tug tuabneeg kws nyob huv ca le hu nkauj qhuas nwg!"},{"bible_id":"1726","chapter_code":"ISA.42","verse_code":"ISA.42.11","label":"11","content":"Ca taj suabpuam hab tej nroog kws nyob huv qhuas Vaajtswv; ca cov tuabneeg kws nyob huv lub nroog Kedas qhuas nwg! ca cov tuabneeg kws nyob huv lub nroog Xelas qw sau tej ncov roob tuaj."},{"bible_id":"1726","chapter_code":"ISA.42","verse_code":"ISA.42.12","label":"12","content":"Ca puab txhawb nqaa tug Tswv lub koob meej, hab ca cov tuabneeg kws nyob tej tebchaws dleb qhuas nwg."},{"bible_id":"1726","chapter_code":"ISA.42","verse_code":"ISA.42.13","label":"13","content":"Tug TSWV tawm moog ntaus rog ib yaam le tug tubrog kws muaj zug heev, nwg npaaj txhij hab kub sab lug moog sis tua huv tshaav rog, nwg nthe nqho ntaus rog hab nwg qw nrov heev; nwg qha nwg lub fwjchim rua nwg cov yeebncuab pum."},{"bible_id":"1726","chapter_code":"ISA.42","verse_code":"ISA.42.14","label":"14","content":"Vaajtswv has tas, \u201cKuv ua tuabywv tau ntev lug lawm, kuv tsi teb kuv tsaav tuabneeg. Tabsis nwgnuav tub txug lub sijhawm kws kuv pib ua num lawm; kuv qw ib yaam le tug quaspuj kws taabtom yug mivnyuas."},{"bible_id":"1726","chapter_code":"ISA.42","verse_code":"ISA.42.15","label":"15","content":"Kuv yuav rhuav tej hauv roob hab ncov roob kuas puamtsuaj, hab muab tej xyoob ntoo hab tej nroj tsuag ua kuas qhuav taag. Kuv yuav ua kuas tej dlej nqhuab ua suabpuam hab muab tej paag dlej ua kuas nqhuab huv tuabsi."},{"bible_id":"1726","chapter_code":"ISA.42","verse_code":"ISA.42.16","label":"16","content":"\u201cKuv yuav coj kuv tsaav tuabneeg kws dligmuag taug txujkev kws puab ibtxwm tsi tau taug dlua. Kuv yuav muab puab txujkev tsaus ntuj hloov ua kev kaaj, hab muab tej kev kws tsi xwmyeem ncaws kuas taj rua puab taug. Tej nuav yog tej kws kuv yuav ua, hab kuv yuav tsi muab tej nuav tso tseg ib zag le."},{"bible_id":"1726","chapter_code":"ISA.42","verse_code":"ISA.42.17","label":"17","content":"Cov tuabneeg kws ca sab rua tej mlom, puab hu tej mlom ntawd has tas, \u2018Mej yog peb cov vaajtswv,\u2019 puab yuav raug txaajmuag hab poob ntsejmuag.\u201d"},{"bible_id":"1726","chapter_code":"ISA.42","verse_code":"ISA.42.18","label":"18","content":"Tug TSWV has tas, \u201cMej cov tuabneeg laag ntseg, ua tuab zoo noog! Mej cov tuabneeg dligmuag, ua tuab zoo saib kuas tseeb tseeb!"},{"bible_id":"1726","chapter_code":"ISA.42","verse_code":"ISA.42.19","label":"19","content":"Puas muaj leejtwg dligmuag tshaaj kuv tug tubkhai, lossis laag ntseg tshaaj tug xaa xuv kws kuv khaiv lug?"},{"bible_id":"1726","chapter_code":"ISA.42","verse_code":"ISA.42.20","label":"20","content":"Cov Yixalayees, mej tub pum ntau yaam lug lawm, tabsis zoo le mej tsi pum le. Mej muaj qhovntsej, tabsis zoo le mej tsi nov le.\u201d"},{"bible_id":"1726","chapter_code":"ISA.42","verse_code":"ISA.42.21","label":"21","content":"Tug TSWV yog tug Vaajtswv kws muaj lub sab kub lug cawm kuas tuabneeg dlim, nwg txhaj muab nwg tej kevcai hab tej lug qhuab qha saib rua qhov sab; hab nwg xaav kuas nwg tsaav tuabneeg fwm tej kevcai ntawd."},{"bible_id":"1726","chapter_code":"ISA.42","verse_code":"ISA.42.22","label":"22","content":"Tabsis nwg tsaav tuabneeg tub raug luas fuab hab luas nyag; puab raug nteg kaw rua huv tej qhov kws tsaus ntuj nti, hab muab zais rua huv tej tsev lojcuj; puab puavleej raug luas fuab hab raug luas nyag, tsi muaj leejtwg yuav cawm tau puab, puab tub raug luas nyag, tabsis tsi muaj leejtwg tuaj has has, \u201cCa le tso puab rov qaab.\u201d"},{"bible_id":"1726","chapter_code":"ISA.42","verse_code":"ISA.42.23","label":"23","content":"Mej cov leejtwg yuav tig qhovntsej noog zaaj nuav? Txij nuav moog mej puas yuav ua tuab zoo noog?"},{"bible_id":"1726","chapter_code":"ISA.42","verse_code":"ISA.42.24","label":"24","content":"Leejtwg muab cov Yixalayees cob rua cov tuabneeg kws tuaj fuab puab? Tub yog tug TSWV kws peb tau ua txhum rua nwg lawm! Peb tsi ua peb lub neej lawv le nwg lub sab nyam, lossis tsi noog tej lug qhuab qha kws nwg tau qha rua peb."},{"bible_id":"1726","chapter_code":"ISA.42","verse_code":"ISA.42.25","label":"25","content":"Yog le ntawd, nwg txhaj tso nwg txujkev chim lug raug peb, hab ua kuas peb ntsib kev tsuv kev rog kws txomnyem ntsuav. Nwg txujkev chim kub cov Yixalayees ib yaam le suavtawg, tabsis peb tsi paub has tas muaj xwm dlaabtsi hab peb yeej tsi xeevxwm hlo le."},{"bible_id":"1726","chapter_code":"ISA.43","verse_code":"ISA.43.1","label":"1","content":"Cov Yixalayees, tug TSWV kws tsim mej has tas, \u201cMej tsi xob ntshai, kuv yuav cawm kuas mej dlim. Kuv tub tuav mej npe hu mej lawm, vim mej yog kuv tsaav tuabneeg."},{"bible_id":"1726","chapter_code":"ISA.43","verse_code":"ISA.43.2","label":"2","content":"Thaus mej hlaa tej dlej tub, kuv yuav nrug nraim mej, lossis mej moog huv dlej, dlej yuav tsi tshoob mej. Thaus mej moog huv cov nplaim tawg, suavtawg yuav tsi kub mej, txujkev sim sab nuav yuav txuv tsi tau mej."},{"bible_id":"1726","chapter_code":"ISA.43","verse_code":"ISA.43.3","label":"3","content":"Rua qhov kuv yog tug TSWV, mej tug Vaajtswv, Kuv yog cov Yixalayees tug Vaajtswv kws dlawbhuv, kuv yog tug cawm kuas mej dlim. Kuv muab cov Iziv lug ua nqe txhwv mej, muab cov Sudaas hab cov Xenpas lug pauv mej."},{"bible_id":"1726","chapter_code":"ISA.43","verse_code":"ISA.43.4","label":"4","content":"Kuv muab taagnrho txhua tsaav tuabneeg lug txhwv kuas tau mej txujsa, rua qhov mej muaj nqes rua kuv heev, kuv ua kuas mej tau ntsejmuag, hab kuv hlub mej kawg nkaus le."},{"bible_id":"1726","chapter_code":"ISA.43","verse_code":"ISA.43.5","label":"5","content":"Tsi xob ntshai, kuv nrug nraim mej! \u201cKuv yuav coj mej tim nubtuaj hab sau mej tim nubpoob rov qaab lug."},{"bible_id":"1726","chapter_code":"ISA.43","verse_code":"ISA.43.6","label":"6","content":"Kuv yuav has rua cov nyob saab qaumteb kuas tso puab lug, hab cov nyob saab qaabteb kuas tsi xob cheem puab nyob. Ca le tso kuv cov tub kws nyob dleb heev rov lug, hab cov kws nyob tim qaab ntuj kawg rov lug."},{"bible_id":"1726","chapter_code":"ISA.43","verse_code":"ISA.43.7","label":"7","content":"Puab yog kuv tsaav tuabneeg, kuv tsim puab lug ua kuas kuv tau koob meej, kuv yog tug puab puab hab tsim puab ntaag.\u201d"},{"bible_id":"1726","chapter_code":"ISA.43","verse_code":"ISA.43.8","label":"8","content":"Vaajtswv has tas, \u201cCoj tsaav tuabneeg kws muaj qhovmuag, tabsis tsi pum kev, muaj qhovntsej, tabsis tsi nov lug tuaj!"},{"bible_id":"1726","chapter_code":"ISA.43","verse_code":"ISA.43.9","label":"9","content":"Ca txhua tsaav tuabneeg tuaj sis sau ua ke. Leejtwg muaj cuabkaav has tau nwg zaaj, hab qha rua peb saib yuav muaj yaam dlaabtsi tshwmsim yaav tom ntej? Ca puab coj puab tej vaajtswv tuaj ua timkhawv rua puab, ca puab nov hab tau has tej lug tseeb.\u201d"},{"bible_id":"1726","chapter_code":"ISA.43","verse_code":"ISA.43.10","label":"10","content":"Tug TSWV has tas, \u201cCov Yixalayees, mej yog kuv cov timkhawv, kuv xaiv mej lug ua kuv cov tubkhai, kuas mej txhaj paub kuv hab ntseeg kuv, hab paub has tas kuv tuab leeg xwb txhaj yog Vaajtswv. Yeej ibtxwm tsi muaj lwm tug vaajtswv kws nyob ua ntej kuv, hab yaav tom ntej los yuav tsi muaj le."},{"bible_id":"1726","chapter_code":"ISA.43","verse_code":"ISA.43.11","label":"11","content":"\u201cKuv tuab leeg xwb txhaj yog tug TSWV, tsuas yog kuv tuab leeg xwb txhaj cawm tau mej dlim."},{"bible_id":"1726","chapter_code":"ISA.43","verse_code":"ISA.43.12","label":"12","content":"Kuv tub xub qha tej xwm nuav rua mej paub ua ntej, ces kuv maam lug paab kuas mej dlim, cov tuabneeg txawv tebchaws tsi muaj ib tug vaajtswv ua tau tej kws kuv ua nuav; mej puavleej yog kuv cov timkhawv."},{"bible_id":"1726","chapter_code":"ISA.43","verse_code":"ISA.43.13","label":"13","content":"Kuv yog Vaajtswv hab kuv yeej yuav zoo le nuav moog ibtxhis le. Tsi muaj ib tug twg yuav tsiv dlhau kuv lub fwjchim, tej kws kuv ua yeej tsi muaj leejtwg hloov tau ib zag le.\u201d"},{"bible_id":"1726","chapter_code":"ISA.43","verse_code":"ISA.43.14","label":"14","content":"Cov Yixalayees tug Vaajtswv kws dlawbhuv, tug TSWV kws txhwv mej dlim has tas, \u201cVim kuv xaav cawm kuas mej dlim, kuv txhaj txhij tubrog moog tua lub nroog Npanpiloos; kuv yuav tsoo tej roojvaag nroog kuas tawg taag, hab tej tuabneeg lub suab qw yuav ua suab quaj suab nyav."},{"bible_id":"1726","chapter_code":"ISA.43","verse_code":"ISA.43.15","label":"15","content":"Kuv yog tug TSWV, mej tug Vaajtswv kws dlawbhuv. Cov Yixalayees, kuv yog tug kws tsim mej hab yog tug vaajntxwv kws kaav mej ntaag.\u201d"},{"bible_id":"1726","chapter_code":"ISA.43","verse_code":"ISA.43.16","label":"16","content":"Tug TSWV has le nuav, leejtwg yog tug rhawv txujkev phua plhawv havtxwv rua saab tim u, yog txujkev kws tshaab plawg huv tug dlej kws ntsawj ceev heev?"},{"bible_id":"1726","chapter_code":"ISA.43","verse_code":"ISA.43.17","label":"17","content":"Tug TSWV txhaj coj puab paab tubrog coob coob kws muaj zug heev moog raug kev puamtuaj, cov tubrog tsaav tsheb neeg hab tej neeg tog taag rua huv dlej hab puab tsi sawv le lawm, puab pluj ntshis moog ib yaam le tug nplaim teeb kws tuag lawm."},{"bible_id":"1726","chapter_code":"ISA.43","verse_code":"ISA.43.18","label":"18","content":"Tabsis tug TSWV has tas, \u201cTsi xob ncu txug tej xwmtxheej kws tub dlhau lug lawm lossis tsi xob xaav txug tej xwm ntawd le."},{"bible_id":"1726","chapter_code":"ISA.43","verse_code":"ISA.43.19","label":"19","content":"Kuv taabtom ua yaam tshab; nwgnuav yaam ntawd tub tshwm tuaj lawm, mej tsi pum yaam ntawd le los? Kuv yuav ua ib txujkev moog phua plhawv huv tej nraag mojsaab qhua, hab muaj dlej txhawv ndlwg ndlo huv taj suabpuam."},{"bible_id":"1726","chapter_code":"ISA.43","verse_code":"ISA.43.20","label":"20","content":"Txawm yog tej tsaj qus los los yuav fwm kuv, tej maa hab noog ntxhuav puavleej yuav qhuas kuv, rua qhov kuv ua kuas muaj dlej nyob huv tej nraag mojsaab qhua, hab ua kuas muaj dlej txhawv ndlwg ndlo huv taj suabpuam, tsaav tuabneeg kws kuv xaiv txhaj tau dlej haus."},{"bible_id":"1726","chapter_code":"ISA.43","verse_code":"ISA.43.21","label":"21","content":"Puab yog tsaav tuabneeg kws kuv tsim tseg ua kuv tug, puab yuav hu nkauj qhuas kuv!\u201d"},{"bible_id":"1726","chapter_code":"ISA.43","verse_code":"ISA.43.22","label":"22","content":"Tug TSWV has tas, \u201cCov Yixalayees, txawm yog kuv paab mej npaum le ntawd los mej tseem dlhuav kuv hab tsi pehawm kuv le."},{"bible_id":"1726","chapter_code":"ISA.43","verse_code":"ISA.43.23","label":"23","content":"Mej tub tsi coj mej tej yaaj tuaj tua hlawv fij rua kuv, lossis ua rua kuv tau ntsejmuag lug ntawm mej tej khoom fij le. Kuv tsi tau ua kuas mej nyuaj sab vim tej khoom fij ntawd, lossis ua kuas mej qaug zug vim tej moov tshuaj tsw qaab."},{"bible_id":"1726","chapter_code":"ISA.43","verse_code":"ISA.43.24","label":"24","content":"Mej tub tsi tau muab nyaj yuav moov tshuaj tsw qaab tuaj rua kuv, lossis muab tej roj tsaj kws mej tua ua khoom fij pub rua kuv. Tabsis mej ua rua kuv nyuaj sab vim mej tej kev txhum, kuv dlhuav mej tej kev txhum kawg le."},{"bible_id":"1726","chapter_code":"ISA.43","verse_code":"ISA.43.25","label":"25","content":"Kuv yog Vaajtswv tug kws zaam txim rua mej, kuv ua le nuav, vim kuv yog tug zoo, hab kuv yuav tsi cim ntsoov mej tej kev txhum ca."},{"bible_id":"1726","chapter_code":"ISA.43","verse_code":"ISA.43.26","label":"26","content":"\u201cCa le pav tej qub lug rua kuv, peb lug sis caav ua ke, hab peev mej zaaj tuaj saib mej puas yog tug kws tsi muaj txhum."},{"bible_id":"1726","chapter_code":"ISA.43","verse_code":"ISA.43.27","label":"27","content":"Mej thawj tug yawmkoob tau ua txhum; mej cov thawjcoj tau ntxeev sab rua kuv,"},{"bible_id":"1726","chapter_code":"ISA.43","verse_code":"ISA.43.28","label":"28","content":"hab mej cov numtswv saib tsi taug kuv qhov chaw dlawbhuv. Kuv txhaj tso kev puamtsuaj lug raug tsaav tuabneeg Yixalayees; kuv txhaj tso kuv tsaav tuabneeg rua luas txobthuam.\u201d"},{"bible_id":"1726","chapter_code":"ISA.44","verse_code":"ISA.44.1","label":"1","content":"Tug TSWV has tas, \u201cCov Yixalayees kws yog kuv cov tubkhai, Yakhauj cov xeebntxwv yog tsaav tuabneeg kws kuv xaiv tseg lawm, nwgnuav mej ca le noog kuv has!"},{"bible_id":"1726","chapter_code":"ISA.44","verse_code":"ISA.44.2","label":"2","content":"Tug TSWV has tas, \u2018Kuv yog tug tsim mej, kuv tsim mej rua huv leej nam plaab hab kuv yuav paab mej: Yakhauj, kuv tug tubkhai, Yesuloos tug kws kuv xaiv tseg, mej tsi xob ntshai!"},{"bible_id":"1726","chapter_code":"ISA.44","verse_code":"ISA.44.3","label":"3","content":"\u201c \u2018Kuv yuav tso dlej lug rua huv lub tebchaws kws nqhes dlej, hab ua kuas muaj dlej ndlwg sau tej aav kws qhuav nkig nkuav. Kuv yuav tso kuv tug ntsujplig lug rua mej cov xeebntxwv, hab foom koob moov rua mej cov mivnyuas."},{"bible_id":"1726","chapter_code":"ISA.44","verse_code":"ISA.44.4","label":"4","content":"Puab yuav hlub mog nyoos le tej nroj kws tuaj ntawm ntug dlej, hab zoo le tej ntoo kws tuaj ntawm ntug dlej."},{"bible_id":"1726","chapter_code":"ISA.44","verse_code":"ISA.44.5","label":"5","content":"\u201c \u2018Tej tuabneeg ib leeg has rua ib leeg has tas, \u201cKuv yog tug TSWV le tuabneeg.\u201d Puab yuav kaav xeem ua tuabneeg Yixalayees. Nyag taug nyag sau tug TSWV lub npe rua ntawm nyag txhais npaab has tas, nwg yog Vaajtswv tsaav tuabneeg.\u2019 \u201d"},{"bible_id":"1726","chapter_code":"ISA.44","verse_code":"ISA.44.6","label":"6","content":"Tug TSWV kws yog cov Yixalayees tug Vaajntxwv hab yog puab tug cawmseej, yog tug muaj Fwjchim Luj kawg nkaus has le nuav tas: \u201cKuv yog lub hauvpaug hab yog lub ntsis, tsi muaj dlua lwm tug vaajtswv le lawm, tsuas yog kuv tuab leeg xwb."},{"bible_id":"1726","chapter_code":"ISA.44","verse_code":"ISA.44.7","label":"7","content":"Leejtwg txhaj muaj peevxwm ua tau le kuv ua? Leejtwg txhaj muaj peevxwm qha txhua yaam thaus hauvpaug kws kuv tsim kuv tsaav tuabneeg lug hab moog txug thaus kawg rua peb noog?"},{"bible_id":"1726","chapter_code":"ISA.44","verse_code":"ISA.44.8","label":"8","content":"Kuv tsaav tuabneeg, mej tsi xob ntshai! Kuv tub qha txhua yaam kws tshwmsim thaus hauvpaug rua mej paub lug txug naj nub nua, hab mej yog kuv cov timkhawv ntaag. Puas muaj dlua lwm tug vaajtswv lawm? Puas muaj tej tug vaajtswv kws muaj fwjchim heev kws kuv tsi tau nov dlua le?\u201d"},{"bible_id":"1726","chapter_code":"ISA.44","verse_code":"ISA.44.9","label":"9","content":"Cov tuabneeg kws puab mlom, yeej tsi tseemceeb hab tej vaajtswv kws puab fwm tsi muaj nqes dlaabtsi. Cov tuabneeg kws pe tej vaajtswv nuav yog tuabneeg dligmuag hab tsi paub qaabhau, puab yuav raug kev txaajmuag."},{"bible_id":"1726","chapter_code":"ISA.44","verse_code":"ISA.44.10","label":"10","content":"Qhov kws tuabneeg nchuav mlom nyaj mlom kub lug pe, tsi muaj qaabhau dlaabtsi le."},{"bible_id":"1726","chapter_code":"ISA.44","verse_code":"ISA.44.11","label":"11","content":"Txhua tug kws pe mlom yuav raug kev txaajmuag; cov tuabneeg kws puab mlom, puab yog tuabneeg xwb, tsi muaj nqes dlaabtsi. Ca le tso puab lug rua ntawm lub rooj txav txim, puab yuav ntshai hab txaajmuag heev."},{"bible_id":"1726","chapter_code":"ISA.44","verse_code":"ISA.44.12","label":"12","content":"Tug kws ntaus hlau muab ib thooj hlau coj moog hlawv rua huv lwjhlaus. Nwg saab npaab kws muaj zug tuav rauj ntaus thooj hlau ua tau ib tug mlom. Thaus nwg ua num nwg tshaib plaab, nqhes dlej hab tsaug muas kawg le."},{"bible_id":"1726","chapter_code":"ISA.44","verse_code":"ISA.44.13","label":"13","content":"Tug txua ntoo, muab hlua ntsuag thooj ntoo. Nwg muab cwjmem suam thoob plawg, nwg muab txaug lug txaug thooj ntoo ntawd kuas zoo nkaus le tuabneeg tug yaam ntxwv hab coj moog teeb rua huv nwg lub tsev."},{"bible_id":"1726","chapter_code":"ISA.44","verse_code":"ISA.44.14","label":"14","content":"Nwg ntuv tej ntoo cab lossis xaiv tej ntoo npeb lossis ntoo qheb huv haav zoov lug siv. Lossis nwg cog yub ntoo thuv ca, tog naag lug ywg kuas tej yub thuv ntawd hlub."},{"bible_id":"1726","chapter_code":"ISA.44","verse_code":"ISA.44.15","label":"15","content":"Tug tuabneeg ntawd muab ib tog ntoo lug ua tawg rauv hab muab ib tog lug txua ua mlom. Nwg muab ib tog ua tawg rauv nte hab rauv ci ncuav; dlua le ntawd nwg muab ib tog lug txua ua ib tug mlom rua nwg teev."},{"bible_id":"1726","chapter_code":"ISA.44","verse_code":"ISA.44.16","label":"16","content":"Nwg muab ibtxha ua tawg rauv; nwg ci nqaj noj qhuas ntxhas, hab nwg txaus sab heev; nwg tau tej suavtawg ntawd nte, nwg has tas, \u201cUa caag yuav zoo hab suv ua luaj! Tej ntoo nuav cig zoo kawg.\u201d"},{"bible_id":"1726","chapter_code":"ISA.44","verse_code":"ISA.44.17","label":"17","content":"Tog ntoo kws seem, nwg muab txua ua ib tug mlom; nwg pe hab teev tug mlom ntawd. Nwg thov tug mlom ntawd has tas, \u201cKoj yog kuv tug vaajtswv, thov paab kuas kuv dlim lauj!\u201d"},{"bible_id":"1726","chapter_code":"ISA.44","verse_code":"ISA.44.18","label":"18","content":"Puab lub sab ruag kawg le, puab qe muag nti hab ntsaws qhovntsej, kuas puab tsi pum hab tsi paub dlaabtsi."},{"bible_id":"1726","chapter_code":"ISA.44","verse_code":"ISA.44.19","label":"19","content":"Tug kws txua mlom tub raag tsi txug has tas, \u201cKuv muab ib tog ntoo lug ua tawg rauv. Kuv ci ncuav hab ci nqaj sau cov ncaig lug noj. Tog ntoo kws seem, kuv muab txua ua ib tug mlom, hab kuv taabtom pe tog ntoo ntawd ntaag!\u201d"},{"bible_id":"1726","chapter_code":"ISA.44","verse_code":"ISA.44.20","label":"20","content":"Qhov kws nwg pe mlom  ntawd cuag le noj tshauv ntaag. Puab lub sab ruag coj puab moog yuam kev. Puab tsi pum has tas, tug mlom kws puab tuav rawv ntawm teg tsi yog vaajtswv hlo le."},{"bible_id":"1726","chapter_code":"ISA.44","verse_code":"ISA.44.21","label":"21","content":"Tug TSWV has tas, \u201cYakhauj, ncu ntsoov tej nuav; Yixalayees, mej yog kuv cov tubkhai kws kuv tsim. Yixalayees, mej yog kuv cov tubkhai kuv yuav ncu ntsoov mej moog le."},{"bible_id":"1726","chapter_code":"ISA.44","verse_code":"ISA.44.22","label":"22","content":"Kuv muab mej tej kev txhum tshem moog povtseg ib yaam le tauv fuab, hab tshem mej lub txim ib yaam le lub lwg dlej thaus sawv ntxuv. Mej ca le rov lug cuag kuv, kuv yog tug kws txhwv mej dlim.\u201d"},{"bible_id":"1726","chapter_code":"ISA.44","verse_code":"ISA.44.23","label":"23","content":"Lub ntuj ca le hu nkauj zoo sab, rua qhov tug TSWV ua tej nuav tav lawm; nruab tivtxwv ca le tsaa suab qw nrov nrov, tej hauv roob, ca le hu nkauj zoo sab, haav zoov hab txhua tug ntoo, ca le hu nkauj zoo sab! Tug TSWV tub txhwv tsaav tuabneeg Yixalayees dlim lawm, qhov kws nwg ua le ntawd, ua kuas suavdlawg pum nwg tug tshwjchim kws ci ntsaa ab."},{"bible_id":"1726","chapter_code":"ISA.44","verse_code":"ISA.44.24","label":"24","content":"\u201cKuv yog tug TSWV, mej tug Cawmseej, kuv yog tug tsim mej rua huv leej nam plaab. Kuv yog tug TSWV kws tsim ib puas tsaav yaam. Kuv tuab leeg yog tug nthuav lub ntuj, kuv tuab leeg yog tug tsim lub nplajteb."},{"bible_id":"1726","chapter_code":"ISA.44","verse_code":"ISA.44.25","label":"25","content":"Kuv ua kuas cov tuabneeg saib moov tej lug tsi tseeb, hab muab cov tuabneeg kws txawj saib nub, saib hli tej lug rhuav kuas tsi tshwmsim lawv le puab has. Kuv tsi noog tej lug kws cov tuabneeg ntse has, hab kuv ua kuas puab has puab tej lug tsi muaj kuab."},{"bible_id":"1726","chapter_code":"ISA.44","verse_code":"ISA.44.26","label":"26","content":"Tabsis thaus kuv tug tubkhai moog qha tej kws yuav tshwmsim lug, hab thaus kuv tug tubkhai moog qha tej kws kuv yuav ua, kuv yuav ua kuas tej ntawd tav lawv le tej lug kws kuv has. Kuv qha lub nroog Yeluxalees has tas yuav muaj tuabneeg rov lug nyob huv, hab puab yuav rov txhim khu cov Yudas tej nroog dlua tshab; hab kuv yuav tsaa puab tej nroog kws raug puamtsuaj lawm sawv rov lug."},{"bible_id":"1726","chapter_code":"ISA.44","verse_code":"ISA.44.27","label":"27","content":"Kuv has rua dlej havtxwv tub has tas, \u2018Ca le nqhuab, kuv yuav ua kuas tej dlej nqhuab taag huv tuabsi.\u2019"},{"bible_id":"1726","chapter_code":"ISA.44","verse_code":"ISA.44.28","label":"28","content":"Kuv has rua Xailas has tas, \u2018Koj yog kuv tug tub yug yaaj, koj yuav ua kuv teg num kuas tav lawv le kuv lub sab nyam; koj yuav has kuas tuabneeg txhim khu lub nroog Yeluxalees dlua tshab, hab has kuas puab rov pua lub tuamtsev dlua tshab.\u2019 \u201d"},{"bible_id":"1726","chapter_code":"ISA.45","verse_code":"ISA.45.1","label":"1","content":"Tug TSWV xaiv Xailas ua vaajntxwv. Tug TSWV tsaa Xailas ntaus kuas yeej txhua tsaav tuabneeg; nwg khaiv Xailas moog txu tej vaajntxwv kuas poob fwjchim; tug TSWV yuav qheb ntau lub nroog tej roojvaag rua nwg txeem moog rua huv. Tug TSWV txhaj le has rua Xailas has tas:"},{"bible_id":"1726","chapter_code":"ISA.45","verse_code":"ISA.45.2","label":"2","content":"\u201cKuv yuav ua koj ntej moog khu kev rua koj, hab muab tej hauv roob nphau kuas taj sis txig. Kuv yuav tsoo tej roojvaag tooj kuas tawg ua tej dlaim, hab muab tej nqaaj hlau txav kuas tu taag huv tuabsi."},{"bible_id":"1726","chapter_code":"ISA.45","verse_code":"ISA.45.3","label":"3","content":"Kuv yuav muab tej nyaj huv qhov tsaus ntuj nti kws tsi muaj leejtwg paub pub rua koj; ces koj txhaj yuav paub has tas, kuv yog tug TSWV kws yog cov Yixalayees tug Vaajtswv tuav koj lub npe hu koj."},{"bible_id":"1726","chapter_code":"ISA.45","verse_code":"ISA.45.4","label":"4","content":"Vim kuv pum txug Yakhauj kws yog kuv tug tubkhai, hab cov Yixalayees kws kuv xaiv tseg lawm, kuv txhaj tuav koj lub npe hu koj, txawm yog koj tsi paub kuv los kuv tub pub rua koj tau koob meej lawm."},{"bible_id":"1726","chapter_code":"ISA.45","verse_code":"ISA.45.5","label":"5","content":"\u201cKuv yog tug TSWV, yeej tsi muaj dlua lwm tug Vaajtswv le lawm, txawm yog koj tsi paub kuv los kuv yuav txhawb koj tug zug."},{"bible_id":"1726","chapter_code":"ISA.45","verse_code":"ISA.45.6","label":"6","content":"Kuv ua le nuav kuas txhua tug kws nyob thoob qaab ntuj txhaj paub has tas kuv yog tug TSWV hab tsi muaj dlua lwm tug Vaajtswv le lawm."},{"bible_id":"1726","chapter_code":"ISA.45","verse_code":"ISA.45.7","label":"7","content":"Kuv tsim qhov kaaj hab qhov tsaus, kuv yog tug pub koob moov hab tso kev puamtsuaj lug. Kuv yog tug TSWV, tej nuav puavleej yog kuv tsim huv tuabsi."},{"bible_id":"1726","chapter_code":"ISA.45","verse_code":"ISA.45.8","label":"8","content":"Kuv yuav tso kev muaj yeej ib yaam le naag lug sau ntuj lug, lub nplajteb yuav tau txais txujkev muaj yeej ntawd, kev thaajyeeb hab kev ncaaj nceeg yuav tawg paaj txi txiv huv lub nplajteb. Kuv yog tug TSWV kws yuav ua kuas tej nuav tshwmsim lug.\u201d"},{"bible_id":"1726","chapter_code":"ISA.45","verse_code":"ISA.45.9","label":"9","content":"Lub laujkaub aav muaj cuabkaav nrug tug kws puab laujkaub aav sis caav los? Nwg tsuas yog ib lub laujkaub kws zoo le lwm lub xwb los sav? Cov aav nplaum puas nug tug puab lub laujkaub has tas, \u201cKoj ua dlaabtsi?\u201d Lub laujkaub puas ywg tug kws puab lub laujkaub has tas, \u201cKoj tub tsi txawj puab le los sav!\u201d"},{"bible_id":"1726","chapter_code":"ISA.45","verse_code":"ISA.45.10","label":"10","content":"Kev puamtsuaj yuav lug raug tug kws nug nwg nam nwg txiv has tas, \u201cVim le caag meb yug tau kuv zoo le nuav?\u201d"},{"bible_id":"1726","chapter_code":"ISA.45","verse_code":"ISA.45.11","label":"11","content":"Tug TSWV kws yog cov Yixalayees tug Vaajtswv dlawbhuv yog tug npaaj tej kws yuav muaj lug yaav tom ntej, nwg has tas: \u201cMej tsi muaj cai yuav nug txug kuv cov mivnyuas, lossis qha num rua kuv ua le!"},{"bible_id":"1726","chapter_code":"ISA.45","verse_code":"ISA.45.12","label":"12","content":"Kuv yog tug kws tsim lub nplajteb hab tsim tuabneeg lug nyob rua huv. Kuv siv kuv lub fwjchim lug nthuav lub ntuj; kuv kaav lub nub, lub hli hab tej nubqub huv tuabsi."},{"bible_id":"1726","chapter_code":"ISA.45","verse_code":"ISA.45.13","label":"13","content":"Kuv tshoov Xailas sab kuas nwg ua tej nuav tav lawv le kuv npaaj tseg hab khu tej kws tsi zoo kuas zoo. Txhua txujkev kws nwg taug kuv yuav khu kuas ncaaj. Nwg yuav rov txhim khu kuv lub nroog Yeluxalees dlua tshab, hab tso kuv cov tuabneeg kws raug luas nteg moog kuas dlim rov lug. Tsi muaj leejtwg ndlav lossis muab nyaj xab kuas nwg ua tej nuav le.\u201d Tug TSWV kws muaj Fwjchim Luj kawg nkaus, yog tug has tej lug nuav ntaag."},{"bible_id":"1726","chapter_code":"ISA.45","verse_code":"ISA.45.14","label":"14","content":"Tug TSWV has rua cov Yixalayees has tas, \u201cCov Iziv hab cov Sudaas tej nyaj txag yuav yog mej tug, hab cov tuabneeg Xenpas kws luj sab yuav tau ua mej qhev; puab yuav raug saw hlau khi rawv lawv mej qaab. Puab yuav txhus caug ndlua pe mej hab leeg has tas, \u2018Vaajtswv nrug nraim mej nyob, hab nwg tuab leeg xwb txhaj yog Vaajtswv."},{"bible_id":"1726","chapter_code":"ISA.45","verse_code":"ISA.45.15","label":"15","content":"Cov Yixalayees tug Vaajtswv kws cawm nwg tsaav tuabneeg dlim kev puamtsuaj, yog tug Vaajtswv kws tsi tshwm rua leejtwg pum."},{"bible_id":"1726","chapter_code":"ISA.45","verse_code":"ISA.45.16","label":"16","content":"Cov tuabneeg kws puab mlom yuav raug txaajmuag hab poob ntsejmuag."},{"bible_id":"1726","chapter_code":"ISA.45","verse_code":"ISA.45.17","label":"17","content":"Tabsis tug TSWV yog tug kws cawm cov Yixalayees dlim, puab yuav kovyeej moog ibtxhis, hab puab yuav tsi poob ntsejmuag ib zag le.\u2019 \u201d"},{"bible_id":"1726","chapter_code":"ISA.45","verse_code":"ISA.45.18","label":"18","content":"Tug TSWV yog tug kws tsim lub ntuj, nwg tuab leeg txhaj yog Vaajtswv, nwg yog tug kws tsim lub nplajteb, nwg ua kuas nplajteb nyob ruaj khov moog ibtxhis. Nwg tsi tau tsim lub nplajteb lug nyob dlo cuas tsi muaj dlaabtsi, tabsis nwg tsim lug rua tuabneeg nyob. Nwg yog tug kws has tas, \u201cKuv yog tug TSWV, tsi muaj dlua lwm tug Vaajtswv le lawm."},{"bible_id":"1726","chapter_code":"ISA.45","verse_code":"ISA.45.19","label":"19","content":"Kuv tsi tau has nraim nkoog tsi pub leejtwg nov, lossis npog tej kws kuv ua lub ntsab tsi pub leejtwg paub. Kuv tsi tau has kuas cov Yixalayees tuaj nrhav kuv huv qhov tsaus ntuj nti. Kuv yog tug TSWV, kuv has tej lug tseeb xwb; hab yaam kws yog kuv txhaj qha rua suavdlawg paub.\u201d"},{"bible_id":"1726","chapter_code":"ISA.45","verse_code":"ISA.45.20","label":"20","content":"Tug TSWV has tas, \u201cMej cov kws dlim kev tuag ntawm txhua tsaav tuabneeg, mej ca le sis sau lug ua ke hab txaav lug kuas ze! Tej tuabneeg nqaa rawv tej mlom ntoo hab thov tug vaajtswv kws cawm tsi tau puab, puab tsi paub dlaabtsi."},{"bible_id":"1726","chapter_code":"ISA.45","verse_code":"ISA.45.21","label":"21","content":"Ca le tuaj rua huv tsev tu plaub hab peev mej tej lug, ca cov tuabneeg kws puab has dlaws puab zaaj sis tuavxaam ua ke. Leejtwg pav tej nuav thaus u lug lawm, tsi yog kuv kws yog tug TSWV pav los? Kuv yog Vaajtswv tug dlawbhuv hab yog tug Cawmseej; yeej tsi muaj dlua lwm tug Vaajtswv le lawm."},{"bible_id":"1726","chapter_code":"ISA.45","verse_code":"ISA.45.22","label":"22","content":"\u201cTxhua tsaav tuabneeg kws kws nyob huv nplajteb, ca le tig lug cuag kuv, mej txhaj yuav dlim! Kuv txhaj yog Vaajtswv, yeej tsi muaj dlua lwm tug Vaajtswv le."},{"bible_id":"1726","chapter_code":"ISA.45","verse_code":"ISA.45.23","label":"23","content":"Kuv tej lug cog tseg yeej yog lug tseeb hab yuav tsi hloov le. Kuv qha tseeb has tas txhua tug yuav tau txhus caug ntawm kuv xubndlag hab leeg has tas puab yuav muab sab npuab kuv."},{"bible_id":"1726","chapter_code":"ISA.45","verse_code":"ISA.45.24","label":"24","content":"\u201cPuab yuav has tas, tsuas yog tug TSWV tuab leeg xwb, txhaj yuav pub puab kovyeej hab muaj zug; tabsis txhua tug kws ntxub kuv yuav raug kev txaajmuag."},{"bible_id":"1726","chapter_code":"ISA.45","verse_code":"ISA.45.25","label":"25","content":"Kuv yog tug TSWV kws cawm taagnrho Yakhauj cov xeebntxwv kuas dlim hab puab yuav ua kuv tsaug.\u201d"},{"bible_id":"1726","chapter_code":"ISA.46","verse_code":"ISA.46.1","label":"1","content":"\u201cThaus u muaj tuabneeg tuaj pe tug mlom Npees hab tug mlom Nenpaus. Tabsis nwgnuav luas muab rua tsaj thauj lawm xwb, tej mlom ntawd tsuas ua lub nraa nyaav rua tej tsaj xwb."},{"bible_id":"1726","chapter_code":"ISA.46","verse_code":"ISA.46.2","label":"2","content":"Cov mlom ntawd yeej paab tsi tau kuas mlom dlim le; cov mlom ntawd txhaj raug luas muab coj moog lawm. Nuav yog qhov kawg rua lub nroog Npanpiloos tej vaajtswv."},{"bible_id":"1726","chapter_code":"ISA.46","verse_code":"ISA.46.3","label":"3","content":"\u201cYakhauj cov xeebntxwv kws yog tsaav tuabneeg Yixalayees kws tseem tshuav nyob, mej ca le noog kuv has, kuv yeej tsomkwm mej thaus kws nyavnyuas yug tau mej lug lawm."},{"bible_id":"1726","chapter_code":"ISA.46","verse_code":"ISA.46.4","label":"4","content":"Kuv yog mej tug Vaajtswv, hab kuv yuav tsomkwm mej moog txug thaus mej laug hab plaubhau dlawb lawm. Kuv yog tug tsim mej hab yuav tu mej; kuv yuav paab mej hab tso kuas mej dlim."},{"bible_id":"1726","chapter_code":"ISA.46","verse_code":"ISA.46.5","label":"5","content":"\u201cTug TSWV has tas, \u2018Mej yuav muab kuv pev rua leejtwg?\u2019 \u201d \u201cPuas muaj lwm tug zoo le kuv hab?"},{"bible_id":"1726","chapter_code":"ISA.46","verse_code":"ISA.46.6","label":"6","content":"Cov tuabneeg qheb puab tej naab rhu puab tej kub lug; hab muab puab tej nyaj lug luj sau teev. Puab ndlav ib tug txawj nchuav kub tuaj nchuav ib tug mlom; ces puab moog txhus caug pe tug mlom ntawd."},{"bible_id":"1726","chapter_code":"ISA.46","verse_code":"ISA.46.7","label":"7","content":"Puab tsaws tug mlom ntawd rua sau xubpwg kwv moog; puab coj moog txawb rua ib qhov chaw, tug mlom ntawd moog tsi tau qhov twg le. leejtwg thov nwg los nwg tsi paub teb, lossis nwg cawm tsi tau leejtwg dlim ntawm txujkev puamtsuaj le."},{"bible_id":"1726","chapter_code":"ISA.46","verse_code":"ISA.46.8","label":"8","content":"\u201cNcu ntsoov tej nuav hab ua tuab zoo xaav, mej cov tuabneeg kws ntxeev sab, ca le khaws nkaus ca rua nruab sab."},{"bible_id":"1726","chapter_code":"ISA.46","verse_code":"ISA.46.9","label":"9","content":"Ncu ntsoov tej xwmtxheej kws tshwmsim thaus u lug lawm; kuv yog Vaajtswv, tsi muaj dlua lwm tug lawm; kuv yog Vaajtswv, tsi muaj lwm tug zoo le kuv,"},{"bible_id":"1726","chapter_code":"ISA.46","verse_code":"ISA.46.10","label":"10","content":"thaus chivkeeb kuv tub yeej qha zaaj kws yuav muaj tshwmsim lug thaus nplajteb yuav kawg lawm. Kuv has tas, \u2018Tej kws kuv tub npaaj lawm, yuav nyob khov kho, kuv yuav ua txhua yaam kuas tav lawv le kuv tau npaaj tseg lawm.\u2019 \u201d"},{"bible_id":"1726","chapter_code":"ISA.46","verse_code":"ISA.46.11","label":"11","content":"Kuv taabtom hu ib tug tuabneeg dlha ceev cuag dlaav yaa tim nubtuaj tuaj; nwg nyob lub tebchaws kws dleb kawg le tuaj, nwg yuav ua kuas kuv teg num tav, kuv has le caag, kuv yuav ua le ntawd, hab kuv npaaj sab le caag, kuv yuav ua le ntawd ntaag."},{"bible_id":"1726","chapter_code":"ISA.46","verse_code":"ISA.46.12","label":"12","content":"\u201cCov tuabneeg sab tawv, yog leejtwg xaav has tas nwg tseem nyob dleb ntawm txujkev dlim, ces ca le noog kuv tej lug!"},{"bible_id":"1726","chapter_code":"ISA.46","verse_code":"ISA.46.13","label":"13","content":"Kuv coj txujkev cawm dlim lug ze, hab nyob tsi dleb mej lawm. Kuv txujkev cawm dlim yuav tsi muab ncua tseg le; kuv yuav cawm lub nroog Yeluxalees hab yuav coj lub koob meej zoo lug rua cov Yixalayees.\u201d"},{"bible_id":"1726","chapter_code":"ISA.47","verse_code":"ISA.47.1","label":"1","content":"\u201cNpanpiloos tug ntxhais nkaujxwb, koj ca le nqeg lug nyob sau c ov moov aav; Npanpiloos tug ntxhais, koj ca le nqeg lug nyob huv aav kws tsi muaj lub zwmtxwv! Vim luas yuav tsi hu has tas, koj yog tug nkauj mog kws zoo nkauj ntxiv lawm."},{"bible_id":"1726","chapter_code":"ISA.47","verse_code":"ISA.47.2","label":"2","content":"Muab lub zeb lug zum moov nplej, yaws koj dlaim ntaub npug ntsejmuag, hle koj lub tsho ntev, qaws koj dlaim tab, hab dlaws koj txhais nrhoob kwm dlej moog."},{"bible_id":"1726","chapter_code":"ISA.47","verse_code":"ISA.47.3","label":"3","content":"Koj yuav nyob labqaab hab luas yuav pum koj qhov chaw txaajmuag. Kuv yuav ua pauj hab yuav tsi tseg leejtwg le.\u201d"},{"bible_id":"1726","chapter_code":"ISA.47","verse_code":"ISA.47.4","label":"4","content":"Tug kws txhwv peb dlim lub npe hu ua tug TSWV kws muaj Fwjchim Luj kawg nkaus, nwg yog cov Yixalayees tug Vaajtswv kws dlawbhuv."},{"bible_id":"1726","chapter_code":"ISA.47","verse_code":"ISA.47.5","label":"5","content":"Tug TSWV has tas, \u201cNpanpiloos tug ntxhais, koj ca le nyob tuabywv hab moog rua huv qhov tsaus ntuj nti; vim le ntawd luas yuav tsi hu koj ua ntau lub tebchaws tug puj vaajntxwv ntxiv lawm!"},{"bible_id":"1726","chapter_code":"ISA.47","verse_code":"ISA.47.6","label":"6","content":"Yaav taag lug kuv chim heev rua kuv tsaav tuabneeg; kuv txhaj rhu kuv txuj koob moov rov qaab lawm. Kuv muab puab cob rua koj teg, hab koj tsi hlub puab hlo le. Txawm yog cov kws tub laug lawm los koj tseem muab tug quabtwg kws nyaav tshaaj plawg khuam rua sau puab xubpwg."},{"bible_id":"1726","chapter_code":"ISA.47","verse_code":"ISA.47.7","label":"7","content":"Koj has tas, koj yuav tau ua puj vaajntxwv moog ibtxhis,\u201d vim le ntawd koj txhaj tsi khaws tej nuav rua nruab sab, lossis tsi xaav txug has tas tej nuav yuav txawj kawg."},{"bible_id":"1726","chapter_code":"ISA.47","verse_code":"ISA.47.8","label":"8","content":"\u201cKoj tug kws nyam kev lomzem, ca le noog tej lug nuav; koj xaav has tas koj tub dlim hab tau nyob kaaj sab lug lawm. Koj has tas koj muaj fwjchim luj ib yaam le Vaajtswv, hab yeej tsi muaj ib tug zoo npaum le koj. Koj xaav has tas koj yuav tsi tau ua puj ntsuag lossis tau kev txomnyem kws koj tej mivnyuas tuag tso koj tseg."},{"bible_id":"1726","chapter_code":"ISA.47","verse_code":"ISA.47.9","label":"9","content":"Muaj ib nub koj tsi nwm txug ob yaam xwm nuav yuav lug raug koj; vim koj tej tswvyim phem hab koj tej khawvkoob, koj cov mivnyuas hab koj tug quasyawg yuav tuag tso koj tseg."},{"bible_id":"1726","chapter_code":"ISA.47","verse_code":"ISA.47.10","label":"10","content":"\u201cKoj ca sab ntsoov rua koj tej kev phem kev qas nkaus xwb; koj has tas yeej tsi muaj leejtwg pum koj hlo le. Koj lub tswvyim hab tej kev txawj ntse tub ua rua koj yuam kev, hab koj xaav huv koj lub sab has tas, \u2018Kuv yog Vaajtswv ntaag, tsi muaj dlua lwm tug lawm.\u2019"},{"bible_id":"1726","chapter_code":"ISA.47","verse_code":"ISA.47.11","label":"11","content":"Koj yuav raug kev puamtsuaj, hab koj tej khawvkoob yuav paab tsi tau koj; koj yuav raug tej kev pemsij kws koj nwm tsi txug; yog txujkev pemsij kws koj yeej tsi tau xaav txug le."},{"bible_id":"1726","chapter_code":"ISA.47","verse_code":"ISA.47.12","label":"12","content":"Ca sab ntsoov rua koj tej khawvkoob hab koj tej dlaab neeb kws koj ibtxwm coj thaus koj tseem hluas lug lawm. Tej zag tej ntawd yuav paab tau koj; hab tej zag yuav ua rua koj cov yeebncuab ntshai."},{"bible_id":"1726","chapter_code":"ISA.47","verse_code":"ISA.47.13","label":"13","content":"Koj qaug zug taag vim muaj ntau tug nrug koj tuavxaam. Ca le kuas koj cov tuabneeg kws txawj saib nubqub, moog sawv tom hauv ntej hab paab koj, puab cov tuabneeg kws kawm txug tej nubqub, puab yuav muab lub ntuj faib ua tej ntsuj hab qha koj ib hlis dlhau ib hlis, saib yuav muaj xwmtxheej dlaabtsi  lug raug koj."},{"bible_id":"1726","chapter_code":"ISA.47","verse_code":"ISA.47.14","label":"14","content":"\u201cPuab zoo ib yaam le cov quavnyaab npleg, hab suavtawg yuav kub puab! Puab tsi muaj peevxwm paab kuas puab dlim ntawm cov nplaim tawg ntawd le. Tsi yog cov ncaig tawg kws txhab kuas suv; hab tsi yog lub cubtawg kws rauv rua puab nte."},{"bible_id":"1726","chapter_code":"ISA.47","verse_code":"ISA.47.15","label":"15","content":"Cov tuabneeg kws ua num rua koj yuav ua le nuav rua koj, puab yog cov txawj saib nubqub rua koj thaus koj tseem hluas lug. Puab yuav ncaim koj hab nyag moog nyag lawm, yuav tsi muaj leejtwg paab kuas koj dlim le.\u201d"},{"bible_id":"1726","chapter_code":"ISA.48","verse_code":"ISA.48.1","label":"1","content":"Cov Yixalayees kws yog Yudas cov xeebntxwv: mej ca le noog tej lug nuav: mej tuav Vaajtswv lub npe coglug has tas, yuav pehawm cov Yixalayees tug Vaajtswv, tabsis mej tsi ua lawv le tej lug ntawd."},{"bible_id":"1726","chapter_code":"ISA.48","verse_code":"ISA.48.2","label":"2","content":"Mej has tas mej yog cov pejxeem kws nyob huv lub nroog dlawbhuv, hab tso sab plhuav rua cov Yixalayees tug Vaajtswv, nwg lub npe hu ua tug TSWV kws muaj Fwjchim Luj kawg nkaus."},{"bible_id":"1726","chapter_code":"ISA.48","verse_code":"ISA.48.3","label":"3","content":"\u201cTug TSWV has rua cov Yixalayees has tas: thaus u kuv tub qha rua mej lawm has tas, yuav muaj dlaabtsi tshwmsim lug; yog le ntawd, thaus mej tsi nwm txug kuv txhaj yuav ua kuas tej ntawd tshwm lug."},{"bible_id":"1726","chapter_code":"ISA.48","verse_code":"ISA.48.4","label":"4","content":"Kuv yeej paub has tas, mej yog tuabneeg tawv ncauj, mej lub cejdlaab tawv npaum le hlau hab mej lub hauvplaj tawv npaum le tooj dlaag."},{"bible_id":"1726","chapter_code":"ISA.48","verse_code":"ISA.48.5","label":"5","content":"Yog le ntawd kuv tub xub qha txug mej lub neej yaav pegsuab rua mej paub thaus u lawm. Kuv qha ua ntej kws tej ntawd tshwmsim lug, kuas mej tsi xob khaav has tas, yog mej tej mlom ntoo lossis mlom tooj ua kuas tej ntawd tshwmsim lug."},{"bible_id":"1726","chapter_code":"ISA.48","verse_code":"ISA.48.6","label":"6","content":"\u201cMej tub nov tej nuav hab pum tej ntawd lawm. Mej txawm tsi leeg paub le los? Txij nuav moog kuv yuav qha tej yaam tshab rua mej paub, yog tej yaam zais quas nreeg kws mej tsi tau paub dlua le."},{"bible_id":"1726","chapter_code":"ISA.48","verse_code":"ISA.48.7","label":"7","content":"Tej xwmtxheej kws kuv nyavnyuas ua nuav mej yeej tsi tau nov dlua le. Yog mej nov lawm, mej yuav khaav has tas, \u2018Peb tub paub lawm.\u2019"},{"bible_id":"1726","chapter_code":"ISA.48","verse_code":"ISA.48.8","label":"8","content":"Mej yeej ibtxwm tsi nov, mej yeej ibtxwm tsi paub le, txij thaus u lug mej lub qhovntsej yeej tsi qheb. Vim kuv paub mej lub sab yeej tsi ncaaj, hab mej yeej yog tuabneeg ntxeev sab thaus yug tau mej lug le lawm."},{"bible_id":"1726","chapter_code":"ISA.48","verse_code":"ISA.48.9","label":"9","content":"\u201cVim kuv xaav kuas tuabneeg qhuas kuv lub npe, kuv cheem kuv txujkev chim tseg rua nruab sab. Kuv cheem tej ntawd txhaj tsi ua rua mej puamtsuaj."},{"bible_id":"1726","chapter_code":"ISA.48","verse_code":"ISA.48.10","label":"10","content":"Kuv coj kev nyuaj sab lug sim mej ib yaam le nchuav nyaj huv yeejvub, tabsis kuv pum has tas mej tsi muaj nqes dlaabtsi le."},{"bible_id":"1726","chapter_code":"ISA.48","verse_code":"ISA.48.11","label":"11","content":"Vim kuv xaav ua rua kuv, vim kuv xaav ua rua kuv xwb, kuv txhaj ua tej nuav, kuv yuav tsi pub leejtwg saib tsi taug kuv lub npe, lossis tsi pub leejtwg muaj feem koom nrug kuv tug tshwjchim le.\u201d"},{"bible_id":"1726","chapter_code":"ISA.48","verse_code":"ISA.48.12","label":"12","content":"\u201cYakhauj, koj ca le noog kuv tej lug, Yixalayees tug kws kuv tau hu! Kuv yog Vaajtswv, kuv yog lub hauvpaug hab yog lub ntsis."},{"bible_id":"1726","chapter_code":"ISA.48","verse_code":"ISA.48.13","label":"13","content":"Yog kuv txhais teg tsim lub nplajteb, hab kuv saab teg xis nthuav lub ntuj; thaus kuv hu, lub nplajteb hab lub ntuj tuab txhij tawm tuaj."},{"bible_id":"1726","chapter_code":"ISA.48","verse_code":"ISA.48.14","label":"14","content":"\u201cMej suavdlawg ca le sis sau lug ua ke hab noog kuv has! Puab cov ntawd, leejtwg txhaj tshaajtawm tau tej nuav rua suavdlawg? Tug TSWV hlub Xailas heev, tug TSWV txhaj tau xaiv Xailas ua nwg teg num rua lub nroog Npanpiloos, hab tug TSWV txhais teg yuav tawmtsaam lub nroog Npanpiloos."},{"bible_id":"1726","chapter_code":"ISA.48","verse_code":"ISA.48.15","label":"15","content":"Kuv yog tug has hab yog tug hu Xailas ntaag; kuv coj nwg lug hab ua kuas nwg vaammeej."},{"bible_id":"1726","chapter_code":"ISA.48","verse_code":"ISA.48.16","label":"16","content":"\u201cCa le txaav lug kuas ze txhaj nov zaaj kws kuv has nuav, kuv yeej qha zaaj nuav thaus chivkeeb lug tsi zais le, hab yeej tshwm muaj tseeb lawv le kuv tej lug.\u201d (Nwgnuav tug TSWV kws yog Vaajtswv muab nwg lub fwjchim rua kuv hab khaiv kuv moog.)"},{"bible_id":"1726","chapter_code":"ISA.48","verse_code":"ISA.48.17","label":"17","content":"Cov Yixalayees tug Vaajtswv kws dlawbhuv, tug TSWV kws txhwv mej dlim has tas: \u201cKuv yog tug TSWV kws yog mej tug Vaajtswv, tug kws qha tej kev zoo rua mej, tug kws coj mej txujkev kws tsimnyog taug."},{"bible_id":"1726","chapter_code":"ISA.48","verse_code":"ISA.48.18","label":"18","content":"\u201cYog mej ua tuab zoo noog kuv tej lug saamfwm! Ces tej koob moov yuav ndlwg laub lug lug rua mej ib yaam le tug dlej ndlwg tsi paub nqhuab le. Mej tej kev vaammeej yuav zoo ib yaam le havtxwv ndlaas."},{"bible_id":"1726","chapter_code":"ISA.48","verse_code":"ISA.48.19","label":"19","content":"Mej tej tubki yuav fuamvaam coob suav tsi txheeb ib yaam le tej xuabzeb, puab tej npe yuav tsi raug rhu tawm ntawm kuv lossis tsi raug puamtsuaj le.\u201d"},{"bible_id":"1726","chapter_code":"ISA.48","verse_code":"ISA.48.20","label":"20","content":"Ca le tsiv tawm huv lub nroog Npanpiloos moog, ca le tsiv kuas dlim. Ca le hu nkauj zoo sab rua txhua qhov paub has tas, \u201cTug TSWV tau txhwv nwg tug tubkhai Yixalayees dlim lawm!\u201d"},{"bible_id":"1726","chapter_code":"ISA.48","verse_code":"ISA.48.21","label":"21","content":"Thaus tug TSWV coj nwg tsaav tuabneeg taug kev lug hlaa taj suabpuam kws tshaav ntuj kub heev ntawd, puab yeej tsi raug kev txomnyem hab nqhes dlej le. Tug TSWV ua kuas dlej txhawv huv pobzeb lug rua puab haus; nwg rua lub pobzeb dlej txhaj tawm huv lug."},{"bible_id":"1726","chapter_code":"ISA.48","verse_code":"ISA.48.22","label":"22","content":"Tug TSWV has tas, \u201cTsi muaj kev kaaj sab rua cov tuabneeg ua txhum le.\u201d"},{"bible_id":"1726","chapter_code":"ISA.49","verse_code":"ISA.49.1","label":"1","content":"Txhua lub tebchaws kws nyob dleb, ca le noog kuv has, cov tuabneeg kws nyob dleb, tug TSWV tub xaiv kuv thaus kuv tseem nyob huv plaab, hab nwg yeej tis kuv lub npe thaus kuv tseem nyob huv nam plaab."},{"bible_id":"1726","chapter_code":"ISA.49","verse_code":"ISA.49.2","label":"2","content":"Nwg ua rua kuv tej lug ntse ib yaam le nav ntaaj, nwg muab nwg txhais teg tiv thaiv kuv. Nwg ua rua kuv zoo ib yaam le xibxub kws ntse heev hab npaaj rawv tog tua lawm xwb."},{"bible_id":"1726","chapter_code":"ISA.49","verse_code":"ISA.49.3","label":"3","content":"Nwg has rua kuv tas, \u201cCov Yixalayees, mej yog kuv cov tubkhai, mej yuav ua rua kuv tau koob meej.\u201d"},{"bible_id":"1726","chapter_code":"ISA.49","verse_code":"ISA.49.4","label":"4","content":"Kuv has tas, \u201cKuv tub ua num nyaav heev, tabsis tsi muaj qaabhau! Kuv tub siv kuv tug zug, tabsis tsi muaj dlaabtsi tav.\u201d Txawm le ntawd los kuv tseem tso sab rua tug TSWV; hab kuv tug TSWV yuav coj nqe zug lug rua kuv."},{"bible_id":"1726","chapter_code":"ISA.49","verse_code":"ISA.49.5","label":"5","content":"Tug TSWV tub tsaa kuv ua nwg tug tubkhai thaus kuv tseem nyob huv nam plaab, tug TSWV tsaa kuv ua nwg tug tubkhai, coj nwg tsaav tuabneeg Yixalayees kws tawg ua saab ua sua lawm, rov qaab lug cuag nwg. Tug TSWV yuav pub kuv tau ntsejmuag, hab Vaajtswv yog kuv tug zug,"},{"bible_id":"1726","chapter_code":"ISA.49","verse_code":"ISA.49.6","label":"6","content":"Tug TSWV has rua kuv tas, \u201cKuv tug tubkhai, kuv muab tej num tseemceeb dlua yaav taag lug lawm rua koj ua, koj yuav ua rua cov Yixalayees kws tseem seem nyob rov vaammeej tshaaj qub, tsi yog le ntawd xwb, kuv tseem yuav ca koj ua lub teeb ci rua txhua tsaav tuabneeg, kuas tuabneeg nplajteb txhaj yuav dlim.\u201d"},{"bible_id":"1726","chapter_code":"ISA.49","verse_code":"ISA.49.7","label":"7","content":"Tug Vaajtswv dlawbhuv kws txhwv cov Yixalayees dlim; has rua tug tuabneeg kws raug luas thuam hab tug kws raug lwm tsaav tuabneeg tej numtswv cov tubkhai ntxub has tas, \u201cTej vaajntxwv yuav pum koj hab sawv hawm koj, cov numtswv puavleej pum koj hab khoov ntshis hawm; rua qhov tug TSWV kws yog cov Yixalayees tug Vaajtswv dlawbhuv, nwg yog tug ncaaj nceeg, nwg tub xaiv koj ca lawm.\u201d"},{"bible_id":"1726","chapter_code":"ISA.49","verse_code":"ISA.49.8","label":"8","content":"Tug TSWV has rua nwg tsaav tuabneeg tas, \u201cThaus txug lub sijhawm kws kuv cawm mej, kuv yuav hlub mej, kuv yuav tsomkwm mej, kuv yuav teb mej tej lug thov, hab mej yuav yog kuv lu lug cog tseg rua lwm tsaav tuabneeg. Kuv yuav ca mej rov moog nyob huv mej lub tebchaws kws nwgnuav faab nyo."},{"bible_id":"1726","chapter_code":"ISA.49","verse_code":"ISA.49.9","label":"9","content":"Kuv yuav has rua cov tuabneeg kws raug luas nteg tas, \u2018Ca le tawm moog!\u2019 Hab has rua cov tuabneeg kws nyob huv qhov tsaus ntuj nti tas, \u2018Ca le lug rua ntawm qhov pum kev!\u2019 Puab yuav nrhav noj sau tej roob ib yaam le tej yaaj."},{"bible_id":"1726","chapter_code":"ISA.49","verse_code":"ISA.49.10","label":"10","content":"Puab yuav tsi raug kev tshaib kev nqhes. Lub nub hab tej cua suv tom taj suabpuam yuav tsi kub puab, vim tug kws hlub puab yuav coj puab kev moog. Nwg yuav coj puab moog rua ntawm qhov chaw kws muaj dlej txhawv."},{"bible_id":"1726","chapter_code":"ISA.49","verse_code":"ISA.49.11","label":"11","content":"\u201cKuv yuav rhawv ib txuj nam kev luj sau tej roob rua kuv tsaav tuabneeg taug."},{"bible_id":"1726","chapter_code":"ISA.49","verse_code":"ISA.49.12","label":"12","content":"Kuv tsaav tuabneeg yuav lug dleb dleb lug, puab yuav lug saab peg qaumteb, saab nubpoob hab huv lub nroog Axavas kws nyob saab qaabteb lug.\u201d"},{"bible_id":"1726","chapter_code":"ISA.49","verse_code":"ISA.49.13","label":"13","content":"Lub ntuj, ca le hu nkauj! Lub nplajteb, ca le qw zoo sab! Tej toj roob hauv peg ca le tsaa suab hu nkauj; tug TSWV yuav nplig nwg tsaav tuabneeg sab; nwg yuav taabncuab nwg tsaav tuabneeg kws raug kev txomnyem."},{"bible_id":"1726","chapter_code":"ISA.49","verse_code":"ISA.49.14","label":"14","content":"Tabsis cov tuabneeg huv lub nroog Yeluxalees has tas, \u201cTug TSWV tub tso peb tseg lawm; peb tug TSWV tsi ncu qaab txug peb lawm.\u201d"},{"bible_id":"1726","chapter_code":"ISA.49","verse_code":"ISA.49.15","label":"15","content":"Yog le ntawd, tug TSWV teb has tas, \u201cPuas muaj ib leej nam twg kws tsi ncu qaab nwg tug mivnyuas mog, hab tsi hlub tug mivnyuas kws nwg yug? Txawm yog leej nam tsi ncu qaab nwg tug mivnyuas los xij, kuv yuav ncu ntsoov mej hab tsi tso mej tseg ib zag le."},{"bible_id":"1726","chapter_code":"ISA.49","verse_code":"ISA.49.16","label":"16","content":"Yeluxalees, kuv yeej ncu ntsoov koj, kuv sau koj lub npe rua huv kuv ob lub xibteg. Kuv yuav saib ntsoov koj moog le."},{"bible_id":"1726","chapter_code":"ISA.49","verse_code":"ISA.49.17","label":"17","content":"\u201cTshuav tsi ntev cov tuabneeg kws yuav txhim khu lub nroog Yeluxalees tub yuav lug, hab cov tuabneeg kws rhuav tshem koj yuav tsiv moog."},{"bible_id":"1726","chapter_code":"ISA.49","verse_code":"ISA.49.18","label":"18","content":"Ca le tsaa qhovmuag saib puagncig; saib tej xwm ntawd! Koj tsaav tuabneeg taabtom sis sau ua ke puab yuav lug cuag koj! Tug TSWV has tas, \u2018Kuv yog tug kws muaj sa nyob, koj yuav zoo sab rua koj tsaav tuabneeg ib yaam le tug nkauj nyaab zoo sab rua nwg tej npauj nyag npauj kub."},{"bible_id":"1726","chapter_code":"ISA.49","verse_code":"ISA.49.19","label":"19","content":"\u201c \u2018Mej lub tebchaws raug puamtsuaj nyob dlo cuas ca, nwgnuav lub tebchaws yuav tsi txaus cov tuabneeg kws taabtom lug ntawd nyob, hab cov tuabneeg kws muab koj ua puag taag lawm, yuav raug luas lawv kuas tsiv moog dleb heev."},{"bible_id":"1726","chapter_code":"ISA.49","verse_code":"ISA.49.20","label":"20","content":"Muaj ib nub mej cov mivnyuas kws yug thaus mej raug luas nteg moog, yuav has rua mej tas, \u201cLub tebchaws nuav nqaim rua peb heev, peb xaav kuas tau lub tebchaws kws dlaav dlua lub nuav, txhaj txaus peb nyob!\u201d"},{"bible_id":"1726","chapter_code":"ISA.49","verse_code":"ISA.49.21","label":"21","content":"Ces koj yuav xaav has tas, \u201cLeejtwg yug cov mivnyuas nuav rua kuv? Kuv tej mivnyuas tub tuag taag hab kuv muaj tsi taug mivnyuas lawm. Kuv raug luas nteg coj moog nyob rua lwm lub tebchaws kws dleb heev, tabsis leejtwg tu cov mivnyuas nuav luj hlub? Kuv tub nyob dlo cuas ca lawm, yog le ntawd, tej mivnyuas nuav tseem lug qhov twg lug hab?\u201d \u2019 \u201d"},{"bible_id":"1726","chapter_code":"ISA.49","verse_code":"ISA.49.22","label":"22","content":"Tug TSWV kws muaj Fwjchim Luj kawg nkaus has rua nwg tsaav tuabneeg tas: \u201cKuv yuav cu teg rua txhua tsaav tuabneeg, hab qha rua cov pejxeem suavdlawg kuas puag mej cov tub ntawm puab xubndlag, hab ris mej cov ntxhais lug tsev."},{"bible_id":"1726","chapter_code":"ISA.49","verse_code":"ISA.49.23","label":"23","content":"Tej vaajntxwv yuav zoo le mej txiv, tej puj vaajntxwv yuav zoo le mej nam. Puab yuav nyo taubhau hawm mej hab txu fwjchim qeg kawg le. Ces mej txhaj yuav paub has tas kuv yog tug TSWV; cov tuabneeg kws tog rawv kuv paab yuav tsi nkim puab tug zug le.\u201d"},{"bible_id":"1726","chapter_code":"ISA.49","verse_code":"ISA.49.24","label":"24","content":"Mej puas muaj peevxwm moog muab tej khoom kws cov tubrog moog fuab tau lug? Mej puas muaj peevxwm moog tso cov tuabneeg kws tug tuabneeg limham nteg lawm?"},{"bible_id":"1726","chapter_code":"ISA.49","verse_code":"ISA.49.25","label":"25","content":"Tug TSWV teb has tas, \u201cTxawm yog cov tuabneeg kws raug cov tubrog nteg los yuav coj moog, hab tej khoom kws cov tuabneeg limham fuab tau los yuav coj moog. Kuv yuav tawmtsaam cov tuabneeg kws tawmtsaam mej, hab kuv yuav cawm mej cov mivnyuas kuas dlim."},{"bible_id":"1726","chapter_code":"ISA.49","verse_code":"ISA.49.26","label":"26","content":"Kuv yuav ua kuas cov tuabneeg kws tsimtxom mej rov sis tua ua lwj ua lam ib yaam le cov tuabneeg qaug cawv. Ces thaus ntawd txhua tsaav tuabneeg txhaj paub has tas kuv yog tug TSWV kws yog mej tug Cawmseej hab yog tug kws txhwv mej dlim; kuv yog Yakhauj tug Vaajtswv kws muaj Fwjchim Luj kawg nkaus.\u201d"},{"bible_id":"1726","chapter_code":"ISA.50","verse_code":"ISA.50.1","label":"1","content":"Vaajtswv has tas, \u201cKoj xaav has tas, kuv tso kuv tsaav tuabneeg tseg, ib yaam le tug txivneej kws muab nwg tug quaspuj nrauj nua los? Dlaim ntawv nrauj nyob qhov twg? Koj xaav has tas kuv muab koj muag rua luas coj moog rau txim, ib yaam le tug txivneej kws muab nwg cov mivnyuas muag moog ua qhev nua los? Tsis yog le ntawd, koj raug muag vim koj tej kev txhum; koj raug xaa moog povtseg, vim koj nam tau ua txhum xwb."},{"bible_id":"1726","chapter_code":"ISA.50","verse_code":"ISA.50.2","label":"2","content":"\u201cVim le caag thaus kuv lug tsi muaj ib tug tuabneeg nyob ntawd? Vim le caag thaus kuv hu tsi muaj ib tug tuabneeg teb? Kuv txhais npaab tuab lu heev, paab tsi tau koj los? Lossis yog kuv tsi muaj fwjchim tso koj dlim? Kuv muaj peevxwm has kuas dlej havtxwv nqhuab hab muab tej haav dlej hloov ua suabpuam, tej ntseg yuav tuag tsw lwj ntxag."},{"bible_id":"1726","chapter_code":"ISA.50","verse_code":"ISA.50.3","label":"3","content":"Kuv muab kev tsaus ntuj lug thaiv lub ntuj, hab muab ntaub tsaaj lug qhwv lub ntuj.\u201d"},{"bible_id":"1726","chapter_code":"ISA.50","verse_code":"ISA.50.4","label":"4","content":"Tug TSWV kws yog Vaajtswv pub tswvyim rua kuv, yog le ntawd kuv txhaj txawj txhawb tau cov tuabneeg kws qaug zug. Txhua taagkig nwg pub kuv muaj lub sab kub lug noog tej lug kws nwg qha rua kuv."},{"bible_id":"1726","chapter_code":"ISA.50","verse_code":"ISA.50.5","label":"5","content":"Tug TSWV kws yog Vaajtswv ua rua kuv txawj totaub, kuv tsi tau ntxeev sab lossis tsiv tawm ntawm nwg."},{"bible_id":"1726","chapter_code":"ISA.50","verse_code":"ISA.50.6","label":"6","content":"Kuv tig nrausqaum rua cov tuabneeg kws nplawm kuv. Kuv tsi tau cheem cov tuabneeg kws thuam kuv, kuv tig xubndlag rua puab thaus puab rhu kuv cov fwjtxwv, hab ntu quavncaug rua kuv lub ntsejmuag."},{"bible_id":"1726","chapter_code":"ISA.50","verse_code":"ISA.50.7","label":"7","content":"Tabsis tej lug kws puab thuam tsi mob kuv le, rua qhov tug TSWV kws yog Vaajtswv paab kuv lawm. Kuv ua sab ntev rua puab. Kuv paub has tas, kuv yeej tsi raug kev txaajmuag ib zag le,"},{"bible_id":"1726","chapter_code":"ISA.50","verse_code":"ISA.50.8","label":"8","content":"rua qhov Vaajtswv nyob ze kuv, hab nwg paub has tas kuv yog tuabneeg tsi muaj txim. Leejtwg xaav ua plaub rua kuv, wb ca le ua ke moog rua huv tsev tu plaub. leejtwg xaav ua yeebncuab rua kuv, nwg sim txaav lug ze kuv saib."},{"bible_id":"1726","chapter_code":"ISA.50","verse_code":"ISA.50.9","label":"9","content":"Tug TSWV kws yog Vaajtswv yeej paab kuv; leejtwg txhaj yuav has tau tas kuv ua txhum? Puab yuav pluj taag ib yaam le tej rig tsho kws ntsaum kaabrwg noj lawm."},{"bible_id":"1726","chapter_code":"ISA.50","verse_code":"ISA.50.10","label":"10","content":"Mej cov ntawm ko puas muaj leejtwg fwm Vaajtswv hab noog tej lug kws nwg tug tubkhai qha? Txawm yog nwg taug txujkev kws tsaus ntuj nti los nwg ca sab rua tug TSWV lub npe, hab tso sab plhuav rua nwg tug Vaajtswv."},{"bible_id":"1726","chapter_code":"ISA.50","verse_code":"ISA.50.11","label":"11","content":"Mej txhua tug kws tuav tswvyim txuv lwm tug, mej tej tswvyim ntawd yuav rov lug txuv mej. Tug TSWV yuav ua kuas tej ntawd lug raug mej ntaag. Mej yuav raug kev tsimtxom hab txomnyem kawg le."},{"bible_id":"1726","chapter_code":"ISA.51","verse_code":"ISA.51.1","label":"1","content":"Tug TSWV has tas, \u201cMej cov kws nrhav txujkev ncaaj nceeg hab nrhav tug TSWV, mej ca le noog kuv has. Ca le saib lub pobzeb kws mej muab txaug hab qhov chaw kws mej khawb pobzeb."},{"bible_id":"1726","chapter_code":"ISA.51","verse_code":"ISA.51.2","label":"2","content":"Ca le saib mej yawmkoob Anplahaas hab mej pujkoob Xalas, tug kws yug mej cov kws ua xeebntxwv; thaus kuv hu Anplahaas, nwg tsi muaj ib tug mivnyuas le, tabsis kuv foom koob moov rua nwg hab pub rua nwg muaj mivnyuas; kuv pub rua nwg muaj xeebntxwv coob suav tsi txheeb le."},{"bible_id":"1726","chapter_code":"ISA.51","verse_code":"ISA.51.3","label":"3","content":"\u201cTug TSWV yuav nplig cov tuabneeg huv lub nroog Yeluxalees, hab cov tuabneeg nyob huv lub nroog kws raug puamtsuaj taag lawm sab, hab yuav muab lub nroog Yeluxalees tej nraag mojsaab ua kuas zoo le lub Vaaj Edees. Yeluxalees tej taj suabpuam yuav zoo le tug TSWV lub vaaj; yuav muaj kev zoo sab hab kev kaaj sab nyob huv Yeluxalees, yuav muaj lub suab hu nkauj qhuas kuv hab ua kuv tsaug."},{"bible_id":"1726","chapter_code":"ISA.51","verse_code":"ISA.51.4","label":"4","content":"\u201cKuv tsaav tuabneeg, mej ca le noog kuv has, hab mej ca le tig qhovntsej noog kuv tej lug; kuv txuj kevcai hab txujkev ncaaj nceeg yuav ua lub teeb ci rua txhua tsaav tuabneeg pum kev."},{"bible_id":"1726","chapter_code":"ISA.51","verse_code":"ISA.51.5","label":"5","content":"Kuv yuav lug cawm puab sai sai ntaag; kuv txujkev cawm dlim tub lug lawm, hab kuv txhais npaab yuav kaav txhua tsaav tuabneeg. Cov tebchaws kws nyob dleb tog rawv kuv; hab ca sab ntsoov rua kuv txhais npaab kws yuav cawm puab dlim."},{"bible_id":"1726","chapter_code":"ISA.51","verse_code":"ISA.51.6","label":"6","content":"Mej ca le tsaa qhovmuag saib sau nruab ntug; hab saib rua huv nplajteb; vim lub ntuj yuav yaaj ntshis ib yaam le tej paa tawg; lub nplajteb yuav ndluag taag le tej qub rig tsho, hab tej tuabneeg kws nyob huv nplajteb yuav tuag taag ib yaam le tej yoov. Tabsis kuv txujkev cawm dlim yuav nyob moog ibtxhis; hab kuv txujkev ncaaj nceeg yuav nyob moog tsi paub kawg le."},{"bible_id":"1726","chapter_code":"ISA.51","verse_code":"ISA.51.7","label":"7","content":"\u201cMej cov kws paub txujkev ncaaj nceeg mej ca le noog kuv has, cov tuabneeg kws khaws kuv txuj kevcai rua nruab sab, mej tsi xob ntshai thaus tuabneeg thuam hab saib tsi taug mej;"},{"bible_id":"1726","chapter_code":"ISA.51","verse_code":"ISA.51.8","label":"8","content":"vim ntsaum kaabrwg yuav noj puab ib yaam le noj tej qub rig tsho, hab kaas yuav noj puab ib yaam le noj tej tawv yaaj; tabsis kuv txujkev ncaaj nceeg yuav muaj nyob moog ibtxhis, hab kuv txujkev cawm dlim yuav muaj rua txhua tam tuabneeg.\u201d"},{"bible_id":"1726","chapter_code":"ISA.51","verse_code":"ISA.51.9","label":"9","content":"Tug TSWV, sawv lug paab peb lauj! Siv koj lub fwjchim cawm peb, ib yaam le koj tau ua lug lawm. Tsi yog koj tub muab Lahaj txav ua tej thooj, hab muab tug zaaj huv havtxwv tsuav tu taag lawm los?"},{"bible_id":"1726","chapter_code":"ISA.51","verse_code":"ISA.51.10","label":"10","content":"Tub yog koj ua rua dlej havtxwv nqhuab, hab ua kev qhuav qhawv huv dlej moog rua saab tim u, kuas cov tuabneeg kws koj tub cawm dlim lawm hlaa dlhau dlej rua saab tid."},{"bible_id":"1726","chapter_code":"ISA.51","verse_code":"ISA.51.11","label":"11","content":"Cov tuabneeg kws koj tub cawm dlim lawm, yuav rov qaab lug, hab hu nkauj zoo sab huv lub nroog Yeluxalees; puab yuav muaj kev zoo sab hab kaaj sab lug moog ibtxhis; kev txomnyem quaj ntsuag hab kev tu sab yuav tsi raug puab lawm."},{"bible_id":"1726","chapter_code":"ISA.51","verse_code":"ISA.51.12","label":"12","content":"Tug TSWV has tas, \u201cKuv yog tug txhawb mej tug zug. Vim le caag mej yuav ntshai cov tuabneeg kws txawj tuag kws tub tsi muaj sa nyob ntev npaum le tej nyom?"},{"bible_id":"1726","chapter_code":"ISA.51","verse_code":"ISA.51.13","label":"13","content":"Mej tsi ncu qaab tug TSWV kws tsim mej, tug kws nthuav lub ntuj hab pua lub nplajteb lawm los? Vim le caag mej ua neej nyob naj nub ntshai cov tuabneeg kws tsimtxom mej hab xaav kuas mej puamtsuaj? Puab tej kev nruj tsiv yeej ua tsi tau le caag rua mej."},{"bible_id":"1726","chapter_code":"ISA.51","verse_code":"ISA.51.14","label":"14","content":"Tshuav tsi ntev kuv yuav tso cov tuabneeg raug txim dlim lug; puab yuav tsi tuag hab tsi tau moog rua huv lub qhov ntxaa, hab puab yuav tsi tu ncua zaub mov noj le lawm."},{"bible_id":"1726","chapter_code":"ISA.51","verse_code":"ISA.51.15","label":"15","content":"\u201cKuv kws yog tug TSWV kws yog mej tug Vaajtswv, kuv yog tug dlu havtxwv kuas ndlaas nphau tej nam twv hab nrov nroo ntwg. Kuv lub npe hu ua tug TSWV kws muaj Fwjchim Luj kawg nkaus!"},{"bible_id":"1726","chapter_code":"ISA.51","verse_code":"ISA.51.16","label":"16","content":"Kuv muab kuv tej lug qha cob rua mej hab kuv txhais teg tiv thaiv mej, kuv nthuav  lub ntuj hab pua lub nplajteb, kuv has rua cov tuabneeg huv lub nroog Yeluxalees tas, \u2018Mej yog kuv tsaav tuabneeg.\u2019 \u201d"},{"bible_id":"1726","chapter_code":"ISA.51","verse_code":"ISA.51.17","label":"17","content":"Yeluxalees, sawv los mas! Koj ca le sawv tseeg lug! Koj tub haus tug TSWV lub khob kws yog txujkev txav txim lawm. Lub khob ntawd yog nwg txujkev chim kws ua rua koj qaug puj poog."},{"bible_id":"1726","chapter_code":"ISA.51","verse_code":"ISA.51.18","label":"18","content":"Cov mivnyuas kws koj yug tsi muaj ib tug coj koj kev; cov mivnyuas kws koj tu hlub, tsi muaj ib tug lug tuav koj teg."},{"bible_id":"1726","chapter_code":"ISA.51","verse_code":"ISA.51.19","label":"19","content":"Yuav muaj ob yaam kev puamtsuaj lug raug koj; koj lub tebchaws yuav raug kev tsuv kev rog kuas pemsij taag. Koj tsaav tuabneeg yuav tuag taag rua kev tshaib kev nqhes, hab nav ntaaj nav rag. Yuav tsi muaj leejtwg tuaj nplig koj sab le."},{"bible_id":"1726","chapter_code":"ISA.51","verse_code":"ISA.51.20","label":"20","content":"Koj cov mivnyuas yuav tsaug muas, puab pw pawg lug ntawm tej kev, puab zoo ib yaam le tug kauv kws maag tug tuabneeg cuab tsaj lub vaag; puab raug mej tug Vaajtswv txujkev chim hab nwg tej lug tshev."},{"bible_id":"1726","chapter_code":"ISA.51","verse_code":"ISA.51.21","label":"21","content":"Mej cov tuabneeg kws raug kev txomnyem huv nroog Yeluxalees, mej qaug puj poog cuag qaug cawv, tabsis tsi yog haus cawv ntxws."},{"bible_id":"1726","chapter_code":"ISA.51","verse_code":"ISA.51.22","label":"22","content":"Tug TSWV kws yog mej tug Vaajtswv, tug kws tuaj nwg tsaav tuabneeg tog has tas, \u201cSaib lauj! Kuv muab lub khob kws yog txujkev chim tshem tawm ntawm mej moog lawm; lub taig kws yog kuv txujkev chim, mej tsi tau haus ntxiv lawm."},{"bible_id":"1726","chapter_code":"ISA.51","verse_code":"ISA.51.23","label":"23","content":"Kuv yuav muab lub khob ntawd rua tug tuabneeg kws tsimtxom mej kws has rua mej tas, \u2018Mej ca le pw huv aav ua kev rua peb moog; hab muab mej lub nrausqaum ua kev rua peb taug.\u2019 \u201d"},{"bible_id":"1726","chapter_code":"ISA.52","verse_code":"ISA.52.1","label":"1","content":"Yeluxalees, sawv los mas, ca le sawv, cuab koj tug zug khov kho! Vaajtswv lub nroog kws dlawbhuv, ca le naav tej rig tsho kws zoo tshaaj plawg! Cov tuabneeg kws tsi ua kevcai txav tawv hab cov tuabneeg tsi huv, yuav tsi tuaj rua huv koj ntxiv lawm."},{"bible_id":"1726","chapter_code":"ISA.52","verse_code":"ISA.52.2","label":"2","content":"Yeluxalees, nchus koj tej moov aav! Sawv moog nyob sau lub zwmtxwv. Xi-oos tug ntxhais, dlaws txuj saw hlau kws khi koj cejdlaab kuas nplaam."},{"bible_id":"1726","chapter_code":"ISA.52","verse_code":"ISA.52.3","label":"3","content":"Tug TSWV kws kaav txhua tsaav yaam has rua nwg tsaav tuabneeg tas, \u201cThaus mej moog ua luas qhev, luas tub tsi muab nyaj yuav mej; ib yaam le ntawd tsi taag yuav muab nyaj txhwv mej rov qaab lug le hab.\u201d"},{"bible_id":"1726","chapter_code":"ISA.52","verse_code":"ISA.52.4","label":"4","content":"Vim tug TSWV kws yog Vaajtswv has tas, \u201cThawj zag kws kuv tsaav tuabneeg nyob nraag tebchaws Iziv, tsi muaj leejtwg yuam kuas puab moog, tabsis tom qaab ntawd cov Axilias tau tuaj yuam puab moog hab tsi them ib yaam dlaabtsi le.\u201d"},{"bible_id":"1726","chapter_code":"ISA.52","verse_code":"ISA.52.5","label":"5","content":"Tug TSWV has tas, \u201cNwgnuav tej xwm kws zoo le nuav tub muaj nyob huv lub nroog Npanpiloos lawm hab. Mej raug puab nteg moog ua qhev, puab tub tsi them nqe yuav mej. Cov tuabneeg kws kaav mej, puab muab hlub, khaavtheeb hab saib tsi taug kuv le."},{"bible_id":"1726","chapter_code":"ISA.52","verse_code":"ISA.52.6","label":"6","content":"Muaj ib nub twg mej yuav leeg paub has tas, kuv yog Vaajtswv, hab thaus ntawd mej yuav paub has tas, kuv tub has tej lug nuav rua mej lawm.\u201d"},{"bible_id":"1726","chapter_code":"ISA.52","verse_code":"ISA.52.7","label":"7","content":"Thaus mej pum tug tuabneeg hlaa toj roob hauv peg xaa xuv zoo tuaj, mas mej zoo sab kawg le, puab tuaj qha txujkev thaajyeeb kws yog txujmoo zoo! Nwg tshaajtawm txujkev cawm dlim; nwg has rua cov tuabneeg huv lub nroog Yeluxalees has tas, \u201cMej tug Vaajtswv yog vaajntxwv!\u201d"},{"bible_id":"1726","chapter_code":"ISA.52","verse_code":"ISA.52.8","label":"8","content":"Cov tuabneeg kws zuv lub nroog qw zum zawg zoo sab heev, vim puab qhovmuag pum ntsoov tug TSWV rov lug rua huv lub nroog Yeluxalees lawm."},{"bible_id":"1726","chapter_code":"ISA.52","verse_code":"ISA.52.9","label":"9","content":"Lub nroog Yeluxalees kws tawg taag lawm, ca le hu nkauj zoo sab luag ntxhi! Tug TSWV yuav cawm nwg lub nroog Yeluxalees hab nplig nwg tsaav tuabneeg sab."},{"bible_id":"1726","chapter_code":"ISA.52","verse_code":"ISA.52.10","label":"10","content":"Ib tsoom tuabneeg thoob nplajteb yuav pum tug TSWV siv nwg lub fwjchim kws luj kawg nkaus cawm nwg tsaav tuabneeg."},{"bible_id":"1726","chapter_code":"ISA.52","verse_code":"ISA.52.11","label":"11","content":"Ca le tawm huv lub nroog Npanpiloos nuav moog kuas taag! Tsi xob kov tej yaam kws tsi huv hlo le; mej cov kws nqaa tug TSWV tej cuabyeej siv huv lub Tuamtsev, ca le tawm huv lub nroog moog hab ua kevcai ntxuav kuas mej huv."},{"bible_id":"1726","chapter_code":"ISA.52","verse_code":"ISA.52.12","label":"12","content":"Zag nuav tsi taag mej yuav maaj tawm, rua qhov tsi yog mej nyag kev tsiv, tug TSWV kws yog mej tug Vaajtswv yuav coj mej txuj hauv kev; hab cov Yixalayees tug Vaajtswv yuav thaiv tom mej qaab."},{"bible_id":"1726","chapter_code":"ISA.52","verse_code":"ISA.52.13","label":"13","content":"Tug TSWV has tas, \u201cKuv tug tubkhai yuav ua nwg teg num kuas tav; nwg yuav tau ntsejmuag hab suavdlawg yuav txhawb nqaa nwg. Yuav tsaa nwg ua tug luj tshaaj plawg."},{"bible_id":"1726","chapter_code":"ISA.52","verse_code":"ISA.52.14","label":"14","content":"Thaus puab pum dlheev nwg, muaj coob leej yuav ntshai hab yoob taag; nwg lub ntsejmuag hab nwg lub cev txawv heev, zoo tsi thooj le tuabneeg lub."},{"bible_id":"1726","chapter_code":"ISA.52","verse_code":"ISA.52.15","label":"15","content":"Nwgnuav nwg yuav ua rua ntau tsaav tuabneeg xaav tsi thoob, hab tej vaajntxwv yuav yoob taag has tsi taug ib lu lug le. Tej kws puab tsi tau paub hab tsi tau pum dlua, puab yuav pum hab totaub.\u201d"},{"bible_id":"1726","chapter_code":"ISA.53","verse_code":"ISA.53.1","label":"1","content":"Leejtwg yuav ntseeg tej kws peb has? \u201cLeejtwg yuav pum has tas tej nuav yog tug TSWV txhais teg ua?"},{"bible_id":"1726","chapter_code":"ISA.53","verse_code":"ISA.53.2","label":"2","content":"Tub yog tug TSWV pum zoo kuas nwg tug tubkhai luj hlub ib yaam le tsob ntoo kws nrhau caag tuaj ntawm thaaj aav qhuav. Nwg lub cev ntaaj ntsug tsi zoo nraug peb txhaj tsi nyam nwg; nwg tsi muaj ib qho zoo txaus nyam, peb txhaj tsi ntshaw nwg."},{"bible_id":"1726","chapter_code":"ISA.53","verse_code":"ISA.53.3","label":"3","content":"Peb saib tsi taug nwg hab muab nwg tso povtseg, nwg raug kev txomnyem hab nyaj rawv txujkev mob, tsi muaj leejtwg yuav tig saib nwg. Peb tsi quavntsej nwg ib yaam le nwg tsi tsimtxaj dlaabtsi."},{"bible_id":"1726","chapter_code":"ISA.53","verse_code":"ISA.53.4","label":"4","content":"\u201cTabsis nwg ris peb tej kev txomnyem hab ris peb tej kev mob kev nkeeg, txawm yog nwg paab peb npaum le ntawd los peb tseem has tas qhov kws nwg raug kev txomnyem tub yog Vaajtswv rau txim rua nwg."},{"bible_id":"1726","chapter_code":"ISA.53","verse_code":"ISA.53.5","label":"5","content":"Tub yog vim peb tej kev txhum, nwg txhaj raug nqaj ndluag ntshaav nrug, tub yog vim tej kev phem kws peb ua, nwg txhaj raug nplawm. Qhov kws nwg raug txim txomnyem ntsuav, yog paab kuas peb tau nyob kaaj sab lug, nwg raug nplawm tub yog khu kuas peb tej kev mob kev nkeeg zoo."},{"bible_id":"1726","chapter_code":"ISA.53","verse_code":"ISA.53.6","label":"6","content":"Peb txhua tug zoo le tej yaaj kws yuam kev lawm; peb suavdlawg nyag moog nyag ib txujkev lawv le nyag lub sab nyam, tabsis tug TSWV muab peb lub txim kws tsimnyog peb raug tso rua nwg ris."},{"bible_id":"1726","chapter_code":"ISA.53","verse_code":"ISA.53.7","label":"7","content":"\u201cNwg raug tsimtxom, hab nwg ntxhuv sab kawg; tabsis nwg muaj lub sab mog muas, nwg tsi has ib lus le. Nwg zoo ib yaam le tug yaaj kws luas caab moog tua, hab zoo ib yaam le tug yaaj kws luas taabtom muab txav plaub los nwg tub tsi quaj ib suab le."},{"bible_id":"1726","chapter_code":"ISA.53","verse_code":"ISA.53.8","label":"8","content":"Nwg raug nteg, raug tsimtxom hab raug coj moog tua povtseg los tsi muaj leejtwg quavntsej nwg le. Tub yog vim peb suavdlawg lub txim, nwg txhaj raug tua tuag."},{"bible_id":"1726","chapter_code":"ISA.53","verse_code":"ISA.53.9","label":"9","content":"Txawm yog nwg yeej tsi tau ua ib qhov txhum, hab nwg lub qhovncauj yeej tsi tau has ib lu lug dlaag le los puab ca le muab nwg coj moog log nrug cov tuabneeg txhum, hab log rua huv tug txivneej kws npluanuj lub qhov ntxaa.\u201d"},{"bible_id":"1726","chapter_code":"ISA.53","verse_code":"ISA.53.10","label":"10","content":"Tug TSWV has tas, \u201cKuv yeej pum zoo ca nwg raug kev txomnyem, Nwg tuag txhaj theej tau tuabneeg lub txhoj, hab zaam tau tuabneeg lub txim. Yog le ntawd, nwg yuav pum nwg tej xeebntxwv; nwg yuav muaj sa nyob ntev hab nwg yuav ua kuas kuv teg num tav."},{"bible_id":"1726","chapter_code":"ISA.53","verse_code":"ISA.53.11","label":"11","content":"Tom qaab kws nwg raug kev txomnyem dlhau lawm, nwg yuav rov muaj kev zoo sab dlua ntxiv; nwg yuav paub has tas txujkev txomnyem kws nwg raug ntawd tsi nkim nwg tug zug. Kuv tug tubkhai ncaaj nceeg kws kuv txaus sab yuav ris coob leej ntau tug lub txim, vim tej kws nwg ua ntawd, kuv txhaj zaam puab lub txim."},{"bible_id":"1726","chapter_code":"ISA.53","verse_code":"ISA.53.12","label":"12","content":"Yog le ntawd, kuv yuav pub koob meej rua nwg, nwg yuav tau nrug cov tuabneeg kws ua tug luj hab muaj fwjchim nyob; nwg txaus sab tso nwg txujsa tseg, nwg lug nrug cov tuabneeg txhum nyob. Nwg ris suavdlawg lub txim; hab thov tug TSWV zaam puab lub txim.\u201d"},{"bible_id":"1726","chapter_code":"ISA.54","verse_code":"ISA.54.1","label":"1","content":"Yeluxalees, koj zoo le tug quaspuj kws muaj tsi taug mivnyuas, tabsis nwgnuav koj yuav tau hu nkauj zoo sab! Nwgnuav koj yuav muaj mivnyuas coob tshaaj tug quaspuj kws nwg tug quasyawg nrug nraim nwg nyob."},{"bible_id":"1726","chapter_code":"ISA.54","verse_code":"ISA.54.2","label":"2","content":"Ca le nqug koj lub tsevntaub kuas dlaav ntxiv, txuas tej hlua tsevntaub kuas ntev, hab txhus tej tswg kuas khov!"},{"bible_id":"1726","chapter_code":"ISA.54","verse_code":"ISA.54.3","label":"3","content":"Koj yuav txaav koj nrim dlej nrim aav kuas dlaav moog ntxiv, koj tej pejxeem yuav rov lug nyob huv puab tej qub teb qub chaw kws nwgnuav lwm tsaav tuabneeg kaav lawm. Tej nroog kws nwgnuav caj suabpuam taag lawm yuav rov muaj tuabneeg nyob puv nkaus."},{"bible_id":"1726","chapter_code":"ISA.54","verse_code":"ISA.54.4","label":"4","content":"Koj tsi xob ntshai, koj yuav tsi raug kev txaajmuag lawm, koj yuav tsi swb leejtwg le. Koj yuav tsi ncu txug tej kev pleeg kev yi kws koj tau ua thaus koj tseem hluas, hab tsi ncu txug tej kev nyuaj sab kws thaus koj ua puj ntsuag lawm."},{"bible_id":"1726","chapter_code":"ISA.54","verse_code":"ISA.54.5","label":"5","content":"Tug kws tsim koj yuav zoo le koj tug quasyawg, nwg lub npe yog tug TSWV kws muaj Fwjchim Luj kawg nkaus. Cov Yixalayees tug Vaajtswv dlawbhuv kws paab kuas koj dlim yog tug kaav taagnrho lub nplajteb nuav huv tuabsi."},{"bible_id":"1726","chapter_code":"ISA.54","verse_code":"ISA.54.6","label":"6","content":"Yixalayees, koj zoo nkaus le tug quaspuj hluas kws tug quasyawg muab tso tseg ua rua koj nyuaj sab kawg le. Tabsis tug TSWV hu koj rov lug cuag nwg hab has rua koj tas:"},{"bible_id":"1726","chapter_code":"ISA.54","verse_code":"ISA.54.7","label":"7","content":"\u201cKuv tso koj tseg ib nyuas ntu xwb, vim kuv hlub koj heev, kuv yuav coj koj rov lug."},{"bible_id":"1726","chapter_code":"ISA.54","verse_code":"ISA.54.8","label":"8","content":"Vim kuv chim heev, kuv txhaj fee plhu rua koj ib ntus, tabsis kuv yuav rov hlub koj moog ibtxhis.\u201d Tug TSWV kws paab koj dlim, yog tug has tej lug nuav."},{"bible_id":"1726","chapter_code":"ISA.54","verse_code":"ISA.54.9","label":"9","content":"\u201cThaus Nau-es tam kuv tau coglug tseg ca yuav tsi pub dlej nyaab lub nplajteb ib zag ntxiv lawm. Nwgnuav kuv coglug yuav tsi chim rua koj ib zag ntxiv le lawm hab; kuv yuav tsi tshev lossis rau txim rua koj le."},{"bible_id":"1726","chapter_code":"ISA.54","verse_code":"ISA.54.10","label":"10","content":"Tej zag cov hauv roob hab cov pov roob yuav tawg moog, tabsis kuv txujkev kws hlub koj yuav tsi paub kawg le. Kuv coglug tseg has tas yuav muaj kev thaajyeeb, mas kuv yuav ua lawv le kuv tej lug ntawd moog ibtxhis; tug TSWV kws hlub koj yog tug kws has tej lug nuav.\u201d"},{"bible_id":"1726","chapter_code":"ISA.54","verse_code":"ISA.54.11","label":"11","content":"Tug TSWV has tas, \u201cYeluxalees, koj yog lub nroog kws raug kev txomnyem lwj sab, tsi muaj leejtwg paab hab tsi muaj leejtwg nplig koj sab le, kuv yuav muab tej pobzeb muaj nqes lug pua koj."},{"bible_id":"1726","chapter_code":"ISA.54","verse_code":"ISA.54.12","label":"12","content":"Kuv yuav muab tej hlaws lunpis puab ua koj tej chaw tsomfaaj, muab tej pobzeb kws ci le nplaim tawg lug ua koj tej roojvaag, hab muab tej hlaws muaj nqes ua tug ntsaa yeej thaiv puagncig koj."},{"bible_id":"1726","chapter_code":"ISA.54","verse_code":"ISA.54.13","label":"13","content":"\u201cKuv yuav qha koj tsaav tuabneeg hab yuav pub kev vaammeej hab kev thaajyeeb rua puab."},{"bible_id":"1726","chapter_code":"ISA.54","verse_code":"ISA.54.14","label":"14","content":"Txujkev ncaaj nceeg yuav ua rua koj nyob ruaj khov kho, koj yuav tsi raug luas tsimtxom hab yuav tsi muaj kev txhawj kev ntshai."},{"bible_id":"1726","chapter_code":"ISA.54","verse_code":"ISA.54.15","label":"15","content":"Yog leejtwg tawmtsaam koj los tsi yog kuv tso ncauj, yog leejtwg ntaus koj, tug ntawm yuav swb koj."},{"bible_id":"1726","chapter_code":"ISA.54","verse_code":"ISA.54.16","label":"16","content":"\u201cKuv yog tug tsim tug kws ntaus hlau, nwg txhaj teeb lwjhlaus ntaus cuabyeej ua rog. Tub yog kuv tsim tug tubrog, nwg txhaj coj tej cuabyeej moog ua rog."},{"bible_id":"1726","chapter_code":"ISA.54","verse_code":"ISA.54.17","label":"17","content":"Tsi muaj ib yaam cuabyeej twg kws yuav tawmtsaam tau koj le, koj yuav muaj lug teb cov tuabneeg kws kom koj. Kuv yuav tiv thaiv kuv cov tubkhai hab paab kuas puab yeej.\u201d Tug TSWV yog tug kws has tej lug nuav."},{"bible_id":"1726","chapter_code":"ISA.55","verse_code":"ISA.55.1","label":"1","content":"Tug TSWV has tas, \u201cLeejtwg nqhes dlej, ca le lug haus, muaj dlej nyob ntawm nuav! Leejtwg tsi muaj nyaj, ca le lug yuav dlawb hab noj dlawb! Ca le lug yuav cawv txiv maab hab mig nyuj; tsi taag them nyaj le."},{"bible_id":"1726","chapter_code":"ISA.55","verse_code":"ISA.55.2","label":"2","content":"Vim le caag mej siv mej tej nyaj moog yuav tej kws tsi yog mov? Vim le caag mej siv mej tej nqe zug moog yuav tej kws tsi txaus mej sab? Ca le noog kuv has, mej txhaj tau noj tej zaub mov kws zoo, mej lub sab txhaj tsau npo rua tej zaub mov kws zoo tshaaj plawg."},{"bible_id":"1726","chapter_code":"ISA.55","verse_code":"ISA.55.3","label":"3","content":"\u201cKuv tsaav tuabneeg, nwgnuav mej ca le noog hab lug cuag kuv, mej txhaj yuav muaj sa nyob; kuv coglug ruaj khov rua mej moog ibtxhis! Hab kuv yuav muab tej koob moov kws kuv tub coglug rua Daviv lawm pub rua mej."},{"bible_id":"1726","chapter_code":"ISA.55","verse_code":"ISA.55.4","label":"4","content":"Kuv tsaa Daviv ua ib tug thawjcoj hab kaav txhua tsaav tuabneeg, hab kuv yuav qha kuv lub fwjchim ntawm nwg moog rua puab."},{"bible_id":"1726","chapter_code":"ISA.55","verse_code":"ISA.55.5","label":"5","content":"Nwgnuav mej yuav nqua hu ib tsoom tebchaws tuaj; puab yeej ibtxwm tsi tau paub mej le, tabsis nwgnuav puab yuav lug poog mej. Kuv kws yog tug TSWV mej tug Vaajtswv kws yog cov Yixalayees tug Vaajtswv dlawbhuv, kuv yuav ua kuas tej nuav tshwm tuaj; mas kuv yuav ua kuas mej tau koob meej hab fwjchim.\u201d"},{"bible_id":"1726","chapter_code":"ISA.55","verse_code":"ISA.55.6","label":"6","content":"Ca le nrhav tug TSWV thaus kws tseem yuav ntsib tau nwg, ca le thov nwg paab thaus nwg tseem nyob ze mej."},{"bible_id":"1726","chapter_code":"ISA.55","verse_code":"ISA.55.7","label":"7","content":"Ca cov tuabneeg sab phem tso puab tej kev phem tseg, hab ca cov tuabneeg tsi ncaaj tso puab tej kev xaav phem tseg. Ca puab tig lug cuag tug TSWV, Vaajtswv txhaj yuav hlub puab. Lug cuag peb tug Vaajtswv, nwg txhaj yuav zaam puab lub txim."},{"bible_id":"1726","chapter_code":"ISA.55","verse_code":"ISA.55.8","label":"8","content":"Tug TSWV has tas, \u201cTej kws kuv xaav zoo tsi thooj le tej kws mej xaav,\u201d hab tej kws kuv ua zoo tsi thooj le tej kws mej ua."},{"bible_id":"1726","chapter_code":"ISA.55","verse_code":"ISA.55.9","label":"9","content":"Lub ntuj nyob sab tshaaj lub nplajteb nuav le caag, tej kws kuv ua hab kuv xaav nyob sab tshaaj tej kws mej ua hab mej xaav npaum le ntawd."},{"bible_id":"1726","chapter_code":"ISA.55","verse_code":"ISA.55.10","label":"10","content":"\u201cDlaus hab naag lug sau nruab ntug lug, tsi rov qaab rua sau lawm, yog lug ywg lub nplajteb kuas qoobloo luj hlub tawg paaj txi txiv, txhaj muaj noob tseb hab kuas muaj mov rua tuabneeg noj."},{"bible_id":"1726","chapter_code":"ISA.55","verse_code":"ISA.55.11","label":"11","content":"Tej lug kws kuv has moog lawm zoo ib yaam le ntawd ntaag: tej lug ntawd yuav tsi rov qaab lug cuag kuv dlawb dlo ib zag le; tabsis yuav tawg paaj txi txiv lawv le kuv xaav tseg lawm. Kuv tej lug yuav ua txhua yaam kws kuv tso nwg moog ua."},{"bible_id":"1726","chapter_code":"ISA.55","verse_code":"ISA.55.12","label":"12","content":"\u201cMej yuav tawm huv lub nroog Npanpiloos moog zoo sab hlo, luas yuav coj mej tawm kaaj sab lug huv lub nroog ntawd moog. Tej roob hab tej pov roob yuav tsaa suab hu nkauj, hab tej xyoob tej ntoo yuav qw zoo sab."},{"bible_id":"1726","chapter_code":"ISA.55","verse_code":"ISA.55.13","label":"13","content":"Ntoo cab yuav luj hlub tuaj hloov ntoo xuavpaug chaw, hab ntoo tsw qaab yuav tuaj huv haav xuavpaug. Tej nuav yuav ua rua suavdlawg ncu ntsoov, hab ua lub cim ncu txug kuv kws yog tug TSWV tug kws tau ua tej nuav moog ibtxhis le.\u201d"},{"bible_id":"1726","chapter_code":"ISA.56","verse_code":"ISA.56.1","label":"1","content":"Vaajtswv has rua nwg tsaav tuabneeg has tas, \u201cCa le coj ncaaj hab ua qhov tseeb, tshuav tsi ntev lawm kuv yuav lug cawm mej."},{"bible_id":"1726","chapter_code":"ISA.56","verse_code":"ISA.56.2","label":"2","content":"Kuv yuav foom koob moov rua cov kws coj hab fwm nub Xanpataus. Kuv yuav foom koob moov rua txhua tug kws tsi ua kev phem kev qas.\u201d"},{"bible_id":"1726","chapter_code":"ISA.56","verse_code":"ISA.56.3","label":"3","content":"Tug tuabneeg txawv tebchaws kws koom tug TSWV tsaav tuabneeg tsi xob has tas, \u201cTug TSWV yuav tsi kaam kuv nrug nwg tsaav tuabneeg pehawm Vaajtswv.\u201d Tug tuabneeg saam tsi xob has has tas, \u201cKuv tsuas zoo le tug ntoo qhuav lawm xwb.\u201d"},{"bible_id":"1726","chapter_code":"ISA.56","verse_code":"ISA.56.4","label":"4","content":"Tug TSWV has rua tug tuabneeg saam tas, \u201cYog koj fwm kuv nub Xanpataus, ua hum kuv sab hab ua ncaaj lawv le kuv txuj kevcai,"},{"bible_id":"1726","chapter_code":"ISA.56","verse_code":"ISA.56.5","label":"5","content":"mas kuv yuav pub koj muaj npe nyob rua huv kuv lub Tuamtsev hab ntawm kuv tsaav tuabneeg. Qhov kws koj lub npe yuav tsi raug rhu tawm moog ibtxhis, yuav zoo dlua koj muaj tub hab muaj ntxhais coob.\u201d"},{"bible_id":"1726","chapter_code":"ISA.56","verse_code":"ISA.56.6","label":"6","content":"Hab tug TSWV has rua cov tuabneeg txawv tebchaws kws lug zwm ua nwg tsaav tuabneeg kws hlub nwg hab tu nwg, fwm nwg nub Xanpataus hab coj lawv le nwg txujlug cog tseg has tas,"},{"bible_id":"1726","chapter_code":"ISA.56","verse_code":"ISA.56.7","label":"7","content":"\u201cKuv yuav coj puab moog nyob huv Xi-oos kws yog kuv lub roob dlawbhuv,  kuas puab muaj kev zoo sab nyob huv kuv lub tsev kws yog qhov chaw pehawm kuv, kuv yuav txais puab tej khoom kws muab fij rua sau lub thaaj. Kuv lub Tuamtsev yuav hu ua txhua tsaav tuabneeg qhov chaw thov Vaajtswv.\u201d"},{"bible_id":"1726","chapter_code":"ISA.56","verse_code":"ISA.56.8","label":"8","content":"Tug TSWV kws kaav txhua tsaav yaam tau coj nwg tsaav tuabneeg Yixalayees kws raug luas nteg moog lawm rov qaab lug, hab coglug has tas nwg tseem yuav coj lwm tsaav tuabneeg lug koom nrug puab hab."},{"bible_id":"1726","chapter_code":"ISA.56","verse_code":"ISA.56.9","label":"9","content":"Tug TSWV has rua cov tuabneeg txawv tebchaws kuas puab lug ib yaam le tej tsaj qus lug noj nwg tsaav tuabneeg."},{"bible_id":"1726","chapter_code":"ISA.56","verse_code":"ISA.56.10","label":"10","content":"Nwg has tas, \u201cTaagnrho cov thawjcoj kws tsimnyog ceebtoom rua kuv tsaav tuabneeg, tej qhovmuag dlig lawm! Puab tsi paub ib yaam dlaabtsi le. Puab zoo le cov dlev zuv qhovrooj kws tsi txawj tsej, puab tsuas pw ntxeev luj luam hab ua npau suav nkaus xwb. Yog le caag puab yuav nyam tsaug zug ua luaj!"},{"bible_id":"1726","chapter_code":"ISA.56","verse_code":"ISA.56.11","label":"11","content":"Cov dlev ntawd noj ntau npaum le caag los tsi paub tsau le. Cov tub yug yaaj nuav tsi totaub ib yaam dlaabtsi le; puab nyag taug nyag tig xubndlag moog rua nyag txujkev, hab puab nyag tsuas xaav kuas nyag tau ntau xwb tsi pub rua leejtwg le."},{"bible_id":"1726","chapter_code":"ISA.56","verse_code":"ISA.56.12","label":"12","content":"Cov tuabneeg quav cawv has tas, \u2018Ca le muab cawv lug hab haus kuas ntau npaum le peb haus tau! Pigkig peb tseem yuav haus ntau tshaaj nub nua hab.\u2019 \u201d"},{"bible_id":"1726","chapter_code":"ISA.57","verse_code":"ISA.57.1","label":"1","content":"Cov tuabneeg zoo tuag, tsi muaj leejtwg quavntsej lossis mob sab puab le. Tabsis thaus puab tuag, puab dlim kev nyuaj sab lawm."},{"bible_id":"1726","chapter_code":"ISA.57","verse_code":"ISA.57.2","label":"2","content":"Cov tuabneeg kws ua lub neej ncaaj nceeg tau moog su ntawm qhov chaw tau zoo hab kaaj sab lug lawm."},{"bible_id":"1726","chapter_code":"ISA.57","verse_code":"ISA.57.3","label":"3","content":"Cov tuabneeg txawj ua khawvkoob tej mivnyuas, cov tuabneeg ua kev nkauj kev nraug hab cov namndlav kws yog tuabneeg txhum, mej ca le lug ntawm nuav, kuv yuav txav txim rua mej!"},{"bible_id":"1726","chapter_code":"ISA.57","verse_code":"ISA.57.4","label":"4","content":"Mej luag leejtwg plig? Mej rua ncauj hab hlauv nplaig rua leejtwg? Mej tsi yog roj ntshaa lug ntawm cov tuabneeg ntxeev sab, hab caajceg ntawm cov tuabneeg dlaag los?"},{"bible_id":"1726","chapter_code":"ISA.57","verse_code":"ISA.57.5","label":"5","content":"Mej moog pe mlom hab pheej moog sis ntxag huv tej qaab ntoo qheb hab txhua tsob ntoo kws muaj nplooj ntxoov nyog. Mej muab mej tej mivnyuas moog tua fij rua huv tej qhov tsua kws nyob ze ntawm tej paag dlej txhawv."},{"bible_id":"1726","chapter_code":"ISA.57","verse_code":"ISA.57.6","label":"6","content":"Mej muab tej pobzeb kws dlu ndlaug leeg huv tej qhov ntawd lug ua mlom rua mej pe. Mej laub cawv hab coj qoobloo moog fij rua tej pobzeb ntawd. Mej xaav has tas kuv txaus sab rua tej ntawd nua los?"},{"bible_id":"1726","chapter_code":"ISA.57","verse_code":"ISA.57.7","label":"7","content":"Mej nce moog fij khoom rua sau tej roob sab hab moog sis ntxag."},{"bible_id":"1726","chapter_code":"ISA.57","verse_code":"ISA.57.8","label":"8","content":"Mej muab mej tej mlom moog teeb rua ntawm mej tej paws rooj. Mej tso kuv tseg; mej cem choj hab nce lug nrug tug kws mej hlub pw sau lub txaaj kws dlaav heev, mej them nyaj rua puab nrug mej pw. Hab mej yeej ua kuas txaus nkaus mej sab."},{"bible_id":"1726","chapter_code":"ISA.57","verse_code":"ISA.57.9","label":"9","content":"Mej muab tshuaj tsw qaab pleev kuas mej tsw qaab ntxag moog pe tug vaajtswv Maulej. Mej khaiv mej tej numtswv moog dleb heev, txawm yog huv tubtuag teb los puab moog txug huv tuabsi."},{"bible_id":"1726","chapter_code":"ISA.57","verse_code":"ISA.57.10","label":"10","content":"Mej qaug zug zig vim mej taug kev dleb heev, tabsis mej tsi tau has tas, \u201cTaag kev ca sab lawm;\u201d vim mej xaav has tas cov vaajtswv ntawd yuav txhawb mej tug zug, yog le ntawd mej txhaj tsi txawj nkeeg hlo le."},{"bible_id":"1726","chapter_code":"ISA.57","verse_code":"ISA.57.11","label":"11","content":"Tug TSWV has tas, \u201cCov vaajtswv twg tau ua rua mej ntshai, kuas mej dlaag kuv hab mej tsi ncu qaab txug kuv lawm? Vim kuv nyob ntsag tu tau ntev lug lawm, mej txhaj tso kuv tseg hab tsi fwm kuv puas yog?"},{"bible_id":"1726","chapter_code":"ISA.57","verse_code":"ISA.57.12","label":"12","content":"Kuv yuav nthuav tej kev ncaaj nceeg kws mej khaav hab tej num kws mej ua tawm, tabsis tej ntawd yuav tsi paab mej le."},{"bible_id":"1726","chapter_code":"ISA.57","verse_code":"ISA.57.13","label":"13","content":"Thaus mej quaj thov paab, ca mej cov mlom lug cawm mej. Khaub zeeg cua yuav nqaa cov mlom ntawd moog povtseg! Tabsis cov kws ca sab rua kuv yuav tau nyob huv kuv lub tebchaws hab pehawm kuv huv kuv lub Tuamtsev.\u201d"},{"bible_id":"1726","chapter_code":"ISA.57","verse_code":"ISA.57.14","label":"14","content":"Tug TSWV has tas, \u201cCa kuv tsaav tuabneeg rov qaab lug cuag kuv. Tshem tej tog khaub ntawm kuv tsaav tuabneeg txujkev moog povtseg! Ca le khu txujkev kuas zoo hab tav log!"},{"bible_id":"1726","chapter_code":"ISA.57","verse_code":"ISA.57.15","label":"15","content":"\u201cKuv yog tug Vaajtswv kws muaj Fwjchim Luj kawg nkaus hab yog tug dlawbhuv kws nyob moog ibtxhis. Kuv nyob sau qhov chaw sab hab dlawbhuv, hab kuv nrug cov tuabneeg kws txu fwjchim hab leeg kev txhum nyob. Yog le ntawd, kuv txhaj txhawb cov tuabneeg kws txu fwjchim hab leeg kev txhum kuas puab muaj kev ca sab."},{"bible_id":"1726","chapter_code":"ISA.57","verse_code":"ISA.57.16","label":"16","content":"Kuv yuav pub txujsa rua kuv tsaav tuabneeg, hab kuv yuav tsi suav txim lossis tsi chim rua puab moog ibtxhis le lawm."},{"bible_id":"1726","chapter_code":"ISA.57","verse_code":"ISA.57.17","label":"17","content":"Kuv chim rua puab, vim puab tej kev txhum hab ua sab hlub, yog le ntawd kuv txhaj rau txim rua puab hab muab puab tso tseg. Txawm le ntawd los puab tseem ua sab tawv hab pheej ua lawv le puab lub sab nyam xwb."},{"bible_id":"1726","chapter_code":"ISA.57","verse_code":"ISA.57.18","label":"18","content":"\u201cKuv paub puab teg num lawm, tabsis kuv yuav khu kuas puab zoo mob. Kuv yuav coj puab, paab puab hab kuv yuav nplig cov kws muaj kev txomnyem sab."},{"bible_id":"1726","chapter_code":"ISA.57","verse_code":"ISA.57.19","label":"19","content":"Kuv yuav pub kev thaajyeeb rua txhua tug, tsi has cov kws nyob dleb lossis nyob ze! Kuv yuav khu kuv tsaav tuabneeg kuas zoo mob."},{"bible_id":"1726","chapter_code":"ISA.57","verse_code":"ISA.57.20","label":"20","content":"Tabsis tug tuabneeg kws ua phem ua qas, zoo le dlej havtxwv ndlaas moog ndlaas lug tsi paub tug le, hab ua rua tej yaam qas tawm tuaj."},{"bible_id":"1726","chapter_code":"ISA.57","verse_code":"ISA.57.21","label":"21","content":"Cov tuabneeg ua txhum tsi muaj kev kaaj sab le.\u201d Tug TSWV yog tug has tej lug nuav."},{"bible_id":"1726","chapter_code":"ISA.58","verse_code":"ISA.58.1","label":"1","content":"Tug TSWV has tas, \u201cCa le qw kuas kawg koj tug zug! Hab qha rua kuv tsaav tuabneeg Yixalayees kuas puab paub txug puab tej kev txhum!"},{"bible_id":"1726","chapter_code":"ISA.58","verse_code":"ISA.58.2","label":"2","content":"Puab pehawm kuv txhua nub, puab ua txuj kub sab lug xaav paub kuv txujkev hab ua lawv le kuv tej kevcai. Puab thov kuas kuv muab txujkev ncaaj nceeg rua puab, puab txhaj txaus sab pehawm kuv.\u201d"},{"bible_id":"1726","chapter_code":"ISA.58","verse_code":"ISA.58.3","label":"3","content":"Cov pejxeem nug has tas, \u201cYog tug TSWV tsi pum, vim le caag peb tsua ua kevcai yoo mov? Yog nwg tsi quavntsej, vim le caag yuav ca peb yoo tshaib tsi noj dlaabtsi?\u201d Tug TSWV teb puab has tas, \u201cYeej muaj tseeb, rua qhov nub kws mej ua kevcai yoo mov, mej tsuas ua kuas mej tau ntsejmuag hab mej tsimtxom cov tuabneeg kws ua num rua mej xwb."},{"bible_id":"1726","chapter_code":"ISA.58","verse_code":"ISA.58.4","label":"4","content":"Qhov tseeb, mej ua kevcai yoo mov yog ua kuas mej tau ua kev phem hab kuas tau kev sis tshe sis ntaus xwb. Mej xaav has tas mej ua le ntawd, kuv yuav noog mej tej lug thov nua los?"},{"bible_id":"1726","chapter_code":"ISA.58","verse_code":"ISA.58.5","label":"5","content":"Thaus mej ua kevcai yoo mov tsimtxom mej, mej nyo taubhau ib yaam le dlaim nplooj, muab ntaub tsaaj hab muab tshauv pua mej pw. Ua le ntawd mej hu ua kevcai yoo mov hab xaav has tas kuv yuav txaus sab rua tej ntawd nua los?"},{"bible_id":"1726","chapter_code":"ISA.58","verse_code":"ISA.58.6","label":"6","content":"\u201cTxuj kevcai yoo mov kws kuv txaus sab yog le nuav: yuavtsum tshem tej kev tsimtxom kws zoo le txuj saw hlau, txu txujkev tsi ncaaj kws zoo le tug quabtwg, hab tso cov tuabneeg kws raug tsimtxom tawm moog."},{"bible_id":"1726","chapter_code":"ISA.58","verse_code":"ISA.58.7","label":"7","content":"Faib mej tej zaub mov rua cov tuabneeg tshaib plaab noj hab qheb qhovrooj rua cov tuabneeg pluag kws tsi muaj tsev nyob. Pub rig tsho rua cov tuabneeg txomnyem tau naav, hab yuavtsum paab mej tej kwvtij."},{"bible_id":"1726","chapter_code":"ISA.58","verse_code":"ISA.58.8","label":"8","content":"\u201cCes kuv txujkev kaaj yuav ci rua mej ib yaam le lub nub ci thaus sawv ntxuv, hab mej tej qhov txhaab yuav zoo sai. Kuv yuav nrug nraim mej nyob ua mej tug Cawmseej hab kuv lub fwjchim yuav tsomkwm puagncig mej."},{"bible_id":"1726","chapter_code":"ISA.58","verse_code":"ISA.58.9","label":"9","content":"Ces thaus mej thov, tug TSWV yuav teb mej; thaus mej hu kuas nwg paab, nwg yuav teb has tas, \u2018Kuv nyob ntawm nuav.\u2019 \u201cYog mej tso txujkev tsimtxom kws zoo le tug quabtwg, tug cwjpwm kws taw teg nki rua luas, hab tej lug phem lug qas tseg;"},{"bible_id":"1726","chapter_code":"ISA.58","verse_code":"ISA.58.10","label":"10","content":"yog mej pub zaub mov rua cov tuabneeg tshaib plaab noj, hab paab cov tuabneeg txomnyem. Ces tej kev tsaus ntuj kws nyob puagncig mej yuav hloov ua lub teeb ci rua mej pum kev ib yaam le thaus taav su."},{"bible_id":"1726","chapter_code":"ISA.58","verse_code":"ISA.58.11","label":"11","content":"Kuv yuav ua tug coj mej kev moog ibtxhis, hab pub txhua yaam zoo rua mej kuas txaus mej sab. Kuv yuav pub mej muaj zug hab noj qaab nyob zoo. Mej yuav zoo ib yaam le lub vaaj kws muaj dlej ywg tsi tseg, hab ib yaam le tug dlej kws ndlwg tsi paub nqhuab le."},{"bible_id":"1726","chapter_code":"ISA.58","verse_code":"ISA.58.12","label":"12","content":"Mej tsaav tuabneeg yuav rov txhim khu tej vaaj tse kws thaus u tub puamtsuaj taag lawm, hab yuav rov ua vaaj ua tsev rua tej qub chaw. Luas yuav hu mej has tas, yog cov tuabneeg kws txhim khu ntsaa yeej dlua tshab, hab yog cov khu tej vaaj tse kws tub puamtsuaj taag lawm.\u201d"},{"bible_id":"1726","chapter_code":"ISA.58","verse_code":"ISA.58.13","label":"13","content":"Tug TSWV has tas, \u201cYog mej ceev nub Xanpataus ua nub dlawbhuv hab nub ntawd mej tsi ua tej yaam lawv le mej lub sab nyam; hab yog mej fwm kuv nub kws dlawbhuv tsi xob taug kev, tsi xob ua num, hab tsi xob has lug phem,"},{"bible_id":"1726","chapter_code":"ISA.58","verse_code":"ISA.58.14","label":"14","content":"ces mej txhaj yuav tau kev kaaj sab, vim mej noog kuv lug. Kuv yuav kuas txhua tsaav tuabneeg huv qaab ntuj nuav fwm mej. Mej yuav zoo sab heev rua lub tebchaws kws kuv muab pub rua mej yawmkoob Yakhauj lawm. Kuv yog tug TSWV kws has tej lug nuav.\u201d"},{"bible_id":"1726","chapter_code":"ISA.59","verse_code":"ISA.59.1","label":"1","content":"Tsi xob xaav has tas tug TSWV txhais npaab tuab lu txhaj paab tsi tau mej dlim lossis nwg laag ntseg lawm, nwg txhaj tsi nov mej tej lug thov!"},{"bible_id":"1726","chapter_code":"ISA.59","verse_code":"ISA.59.2","label":"2","content":"Tub yog vim mej tej kev txhum, nwg txhaj tsi nov mej tej lug thov. Thaus mej pehawm Vaajtswv, mej tej kev txhum quas mej hab Vaajtswv lawm."},{"bible_id":"1726","chapter_code":"ISA.59","verse_code":"ISA.59.3","label":"3","content":"Mej muaj txim, vim mej has lug dlaag, mej ua limham hab tua tuabneeg."},{"bible_id":"1726","chapter_code":"ISA.59","verse_code":"ISA.59.4","label":"4","content":"Mej moog kom luas rua huv tsev tu plaub, tabsis mej tsi ua ncaaj, mej has lug dlaag kuas mej kovyeej luas. Mej tuav tswvyim phem ua kuas luas lwm tug swb."},{"bible_id":"1726","chapter_code":"ISA.59","verse_code":"ISA.59.5","label":"5","content":"Mej lub tswvyim phem zoo le tug naab muaj taug cov qai, yog muab lub qai ntawd tsoo, ces naab yeej tawm huv lug."},{"bible_id":"1726","chapter_code":"ISA.59","verse_code":"ISA.59.6","label":"6","content":"Tabsis mej tej tswvyim ntawd tsi muaj qaabhau dlaabtsi, tsuas zoo le muab kaab laug tsuv tej saab lug ntus ua ntaub xwb."},{"bible_id":"1726","chapter_code":"ISA.59","verse_code":"ISA.59.7","label":"7","content":"Mej naj nub tuav tswvyim ua phem, hab nyag kev ntshis moog ua txhum. Mej lub sab xaav ntsoov qhov phem xwb, mej moog txug qhov twg muaj kev puamtsuaj txug qhov ntawd."},{"bible_id":"1726","chapter_code":"ISA.59","verse_code":"ISA.59.8","label":"8","content":"Mej moog txug qhov twg, cov tuabneeg kws nyob qhov ntawd tsi muaj kev kaaj sab le. Tej kws mej ua puavleej tsi ncaaj hab mej taug txujkev nkhaus xwb. Txhua tug kws taug txujkev nkhaus yuav raug puamtsuaj."},{"bible_id":"1726","chapter_code":"ISA.59","verse_code":"ISA.59.9","label":"9","content":"Cov pejxeem has tas, \u201cNwgnuav peb paub has tas, vim le caag Vaajtswv tsi paab peb dlim ntawm cov tuabneeg kws tsimtxom peb. Peb nrhav txujkev kaaj taug, tabsis tsuas tau txujkev tsaus xwb,"},{"bible_id":"1726","chapter_code":"ISA.59","verse_code":"ISA.59.10","label":"10","content":"hab peb maub moog kev ib yaam le tej tuabneeg dligmuag. Txawm yog taav su nrig los peb dlawm qaug puj poog ib yaam le maub mo ntuj, hab ib yaam le peb nyob huv tubtuag teb kws tsaus ntuj nti."},{"bible_id":"1726","chapter_code":"ISA.59","verse_code":"ISA.59.11","label":"11","content":"Peb ntshai hab poob sab heev. Peb tog ntsoov Vaajtswv lug paab kuas peb dlim ntawm txujkev tsimtxom hab ua tsi ncaaj, tabsis nwg tsi lug paab."},{"bible_id":"1726","chapter_code":"ISA.59","verse_code":"ISA.59.12","label":"12","content":"\u201cTug TSWV, peb tau ua txhum ntau kawg rua koj lawm. Peb tej kev txhum kom peb rua koj. Nwgnuav peb pum peb tej kev txhum lawm:"},{"bible_id":"1726","chapter_code":"ISA.59","verse_code":"ISA.59.13","label":"13","content":"Peb tau ntxeev sab rua koj, tso koj tseg, hab tsi ua lawv le koj txuj kevcai. Peb tsimtxom luas hab tso koj tseg. Tej kws peb xaav los yeej tsi tseeb hab tej lug kws peb has yog lug dlaag xwb."},{"bible_id":"1726","chapter_code":"ISA.59","verse_code":"ISA.59.14","label":"14","content":"Peb muab txujkev ncaaj nceeg ntab tawm, hab txujkev ua zoo nyob nrug dleb peb. Peb dlawm txujkev tseeb qaug rua huv plawv nroog, hab ua sab dlawb sab zoo tsi tau chaw nyob."},{"bible_id":"1726","chapter_code":"ISA.59","verse_code":"ISA.59.15","label":"15","content":"Nyob huv peb cov Yixalayees, kev ncaaj nceeg muaj tsawg kawg le. Yog leejtwg tso kev phem tseg mas nwg tseem raug luas tsimtxom hab.\u201d Tug TSWV pum tej nuav, nwg txhaj tsi txaus sab, vim tsi muaj tuabneeg ua ncaaj lawm."},{"bible_id":"1726","chapter_code":"ISA.59","verse_code":"ISA.59.16","label":"16","content":"Tug TSWV xaav tsi thoob, ua le caag tsi pum muaj leejtwg paab cov tuabneeg kws raug luas tsimtxom. Yog le ntawd nwg txhaj yuav siv nwg lub fwjchim paab kuas puab dlim, hab nwg yuav kovyeej tej tuabneeg phem ntawd."},{"bible_id":"1726","chapter_code":"ISA.59","verse_code":"ISA.59.17","label":"17","content":"Nwg yuav muab kev ncaaj nceeg lug ua lub tsho hlau naav hab muab txujkev cawm dlim lug ua lub mom hlau ntoo. Nwg muab kev pauj lug ua lub tsho ntev naav, hab muab kev sab kub lug qhwv nwg lub cev."},{"bible_id":"1726","chapter_code":"ISA.59","verse_code":"ISA.59.18","label":"18","content":"Tug TSWV yuav rau txim rua nwg cov yeebncuab lawv le tej kws puab tau ua lug lawm, txawm yog cov tuabneeg kws nyob tej tebchaws dleb los tug TSWV yuav rau txim huv tuabsi."},{"bible_id":"1726","chapter_code":"ISA.59","verse_code":"ISA.59.19","label":"19","content":"Txhua tug kws nyob saab nubtuaj moog ti saab nubpoob yuav ntshai nwg lub fwjchim kws luj kawg nkaus. Nwg yuav lug ib yaam le dlej fuam, hab ib yaam le cua dlaaj cua dlub ntsawj."},{"bible_id":"1726","chapter_code":"ISA.59","verse_code":"ISA.59.20","label":"20","content":"Tug TSWV has rua nwg tsaav tuabneeg has tas, \u201cKuv yuav lug rua huv lub nroog Yeluxalees, cawm mej hab thaiv mej txhua tug kws tso kev txhum tseg lawm."},{"bible_id":"1726","chapter_code":"ISA.59","verse_code":"ISA.59.21","label":"21","content":"Hab kuv yuav coglug rua mej le nuav: kuv muab kuv lub fwjchim hab kuv tej lug qha cob rua mej moog ibtxhis, hab txij nub nua moog mej yuavtsum fwm kuv, qha mej cov mivnyuas hab mej tej xeebntxwv kuas txawj fwm kuv moog ibtxhis.\u201d"},{"bible_id":"1726","chapter_code":"ISA.60","verse_code":"ISA.60.1","label":"1","content":"Lub nroog Yeluxalees, ca le sawv, vim qhov kaaj tub lug rua koj, hab tug TSWV tug tshwjchim ci ntsaa ab lug rua sau koj lawm."},{"bible_id":"1726","chapter_code":"ISA.60","verse_code":"ISA.60.2","label":"2","content":"Kev tsaus ntuj roog taagnrho lub nplajteb, hab kev tsaus ntuj dlub ncab npug txhua tsaav tuabneeg, tabsis tug TSWV yuav ua qhov kaaj lug rua koj pum kev, hab luas yuav pum nwg tug tshwjchim kws ci ntsaa ab sau koj."},{"bible_id":"1726","chapter_code":"ISA.60","verse_code":"ISA.60.3","label":"3","content":"Txhua tsaav tuabneeg yuav lug rua huv koj txujkev kaaj, hab tej vaajntxwv yuav lug rua huv tug dluab tshaav ntuj kws nyavnyuas tawm nub tshab."},{"bible_id":"1726","chapter_code":"ISA.60","verse_code":"ISA.60.4","label":"4","content":"Ca le tsaa qhovmuag saib puagncig koj, hab saib tej kws taabtom tshwmsim lug: koj tsaav tuabneeg taabtom sis sau ua ke yuav rov lug tsev! koj cov tub yuav taug kev dleb rov lug; Luas yuav puag koj cov ntxhais ib yaam le puag mivnyuas lug."},{"bible_id":"1726","chapter_code":"ISA.60","verse_code":"ISA.60.5","label":"5","content":"Thaus koj pum tej nuav, koj yuav zoo sab kawg le, koj lub sab yuav tshee nyo hab zoo sab kawg nkaus. Puab yuav nqaa lwm tsaav tuabneeg tej nyaj lug rua koj; tej nyaj hab txhua yaam hlaa havtxwv lug cuag koj."},{"bible_id":"1726","chapter_code":"ISA.60","verse_code":"ISA.60.6","label":"6","content":"Yuav muaj ntau paab ntxhuav lug tim tebchaws Midias hab tebchaws Efas lug nyob puv nkaus huv koj lub tebchaws. Cov nxhuav ntawd yuav thauj kub hab tshuaj tsw qaab huv tebchaws Senpas tuaj rua koj. Tuabneeg yuav pav txug txujxuv zoo kws tug TSWV tau ua lawm rua suavdlawg noog."},{"bible_id":"1726","chapter_code":"ISA.60","verse_code":"ISA.60.7","label":"7","content":"Luas yuav coj cov tuabneeg Kedas hab cov tuabneeg Nenpayaus tej yaaj tuaj rua koj tua ua khoom fij, hab muab hlawv rua sau lub thaaj kuas hum tug TSWV sab. Tug TSWV yuav ua kuas nwg lub Tuamtsev muaj koob meej dlua qub."},{"bible_id":"1726","chapter_code":"ISA.60","verse_code":"ISA.60.8","label":"8","content":"Cov nkoj kws txawj yaa ib yaam le tej fuab hab txawj yaa ib yaam le tej nquab kws yaa lug rua huv zeg ntawd yog cov twg?"},{"bible_id":"1726","chapter_code":"ISA.60","verse_code":"ISA.60.9","label":"9","content":"Cov nkoj ntawd tuaj ntawm tej tebchaws kws nyob dleb tuaj, yog xaa Vaajtswv tsaav tuabneeg lug tsev. Puab thauj nyaj hab kub lug pub rua tug TSWV kws yog cov Yixalayees tug Vaajtswv dlawbhuv kuas tau koob meej. Vaajtswv ua kuas ib tsoom tebchaws fwm nwg tsaav tuabneeg."},{"bible_id":"1726","chapter_code":"ISA.60","verse_code":"ISA.60.10","label":"10","content":"Tug TSWV has rua Yeluxalees has tas, \u201cCov tuabneeg txawv tebchaws yuav puab koj tej ntsaa yeej, hab puab cov vaajntxwv yuav ua koj cov tubkhai; vim kuv chim kuv txhaj rau txim rua koj, tabsis vim kuv taabncuab koj, kuv txhaj hlub koj."},{"bible_id":"1726","chapter_code":"ISA.60","verse_code":"ISA.60.11","label":"11","content":"Koj tej roojvaag yuav qheb taag nub taag mo; kuas txhua tsaav tuabneeg tej vaajntxwv txhaj tau kev coj puab tej nyaj tuaj rua koj."},{"bible_id":"1726","chapter_code":"ISA.60","verse_code":"ISA.60.12","label":"12","content":"Tsaav tuabneeg twg lossis lub tebchaws twg kws tsi kaam ua koj tubkhai, yuav raug kev puamtsuaj; puab tej tebchaws yuav raug muab tso tseg nyob qhuav nkuag ca."},{"bible_id":"1726","chapter_code":"ISA.60","verse_code":"ISA.60.13","label":"13","content":"\u201cLenpanoos lub koob meej yuav lug rua koj, nwg tej ntoo thuv, ntoo npeb hab ntoo cab yuav raug txav lug txhim khu kuv lub tuamtsev kuas zoo nkauj, hab kuv yuav ua kuas kuv lub nroog Yeluxalees ci ntsaa ab."},{"bible_id":"1726","chapter_code":"ISA.60","verse_code":"ISA.60.14","label":"14","content":"Cov tuabneeg kws tsimtxom koj, puab tej tub yuav tuaj pe koj, hab cov tuabneeg kws saib tsi taug koj, yuav tuaj txhus caug ntawm koj xubndlag pe koj. Puab yuav hu koj has tas, \u2018Tug TSWV lub Nroog,\u2019 hab hu has tas, \u2018Xi-oos yog cov Yixalayees tug Vaajtswv kws dlawbhuv lub Nroog.\u2019"},{"bible_id":"1726","chapter_code":"ISA.60","verse_code":"ISA.60.15","label":"15","content":"\u201cLuas yuav tsi ntxub koj lossis tso koj tseg ua lub nroog kws nyob lwj sab hab qhuav nkuag ca ib zag le lawm. Kuv yuav ua kuas koj vaammeej hab zoo nkauj. Koj yuav yog qhov chaw kws tuabneeg nyob kaaj sab lug moog ibtxhis."},{"bible_id":"1726","chapter_code":"ISA.60","verse_code":"ISA.60.16","label":"16","content":"Txhua tsaav tuabneeg hab tej vaajntxwv yuav yug koj ib yaam le leej nam pub mig rua nwg tug mivnyuas, koj yuav paub has tas kuv yog tug TSWV kws cawm koj dlim; hab kuv yog cov Yixalayees tug Vaajtswv kws muaj Fwjchim Luj kawg nkaus paab koj dlim."},{"bible_id":"1726","chapter_code":"ISA.60","verse_code":"ISA.60.17","label":"17","content":"\u201cKuv yuav muab kub lug hloov tooj lab, muab nyaj hab tooj lab lug hloov hlau hab ntoo; hab yuav muab hlau lug hloov pobzeb rua koj. Koj tej numtswv yuav tsi quab yuam koj ntxiv lawm, kuv yuav kuas puab kaav ncaaj nceeg hab kuas muaj kev thaajyeeb."},{"bible_id":"1726","chapter_code":"ISA.60","verse_code":"ISA.60.18","label":"18","content":"Tuabneeg yuav tsi nov tej suab sis ntaus sis tua nyob huv koj lub tebchaws; koj lub tebchaws yuav tsi raug kev puamtsuaj ntxiv lawm. Tabsis kuv yuav tiv thaiv koj ib yaam le tug ntsaa yeej, koj yuav qhuas kuv, rua qhov kuv tub paab koj dlim lawm."},{"bible_id":"1726","chapter_code":"ISA.60","verse_code":"ISA.60.19","label":"19","content":"\u201cNruab nub lub nub yuav tsi ci rua koj lossis mo ntuj lub hli yuav tsi ci rua koj lawm; tabsis kuv kws yog koj tug TSWV yuav ci ntsaa ab kaaj nrig rua koj moog ibtxhis, kuv tug tshwjchim yuav ci ntsaa ab rua sau koj."},{"bible_id":"1726","chapter_code":"ISA.60","verse_code":"ISA.60.20","label":"20","content":"Koj lub nub yuav tsi poob qho, hab koj lub hli yuav tsi tsaus ntxiv lawm. Vim tug TSWV yuav ua lub teeb ci rua koj pum kev moog ibtxhis, hab koj tej kev nyuaj sab tub yuav xaus."},{"bible_id":"1726","chapter_code":"ISA.60","verse_code":"ISA.60.21","label":"21","content":"Koj tsaav tuabneeg yuav ua ncaaj, puab yuav tau lub tebchaws lug ua puab tug moog ibtxhis. Kuv tsim puab, kuv cog puab kuas puab qha kuv lub fwjchim rua suavdlawg."},{"bible_id":"1726","chapter_code":"ISA.60","verse_code":"ISA.60.22","label":"22","content":"Tsev tuabneeg kws tsawg yuav dlhau moog ua ib xeem, hab xeem kws tsawg yuav dlhau moog ua ib tsaav tuabneeg kws muaj fwjchim. Kuv yog tug TSWV, kuv yuav ua kuas tej nuav muaj lug sai sai ntaag!\u201d"},{"bible_id":"1726","chapter_code":"ISA.61","verse_code":"ISA.61.1","label":"1","content":"Tug TSWV kws kaav txhua yaam tug ntsujplig lug kaav kuv lub sab, rua qhov tug TSWV tau xaiv kuv coj txujmoo zoo moog qha rua cov tuabneeg pluag, hab moog nplig cov tuabneeg kws muaj kev lwj sab, qha txujkev dlim rua cov kws raug luas nteg, hab qha kev thaajyeeb rua cov tuabneeg raug txim."},{"bible_id":"1726","chapter_code":"ISA.61","verse_code":"ISA.61.2","label":"2","content":"Nwg khaiv kuv moog qha kuas suavdlawg paub has tas tub txug lub sijhawm kws tug TSWV yuav cawm nwg tsaav tuabneeg, hab nwg ntaus yeej puab cov yeebncuab lawm. Nwg khaiv kuv moog nplig txhua tug kws muaj kev quaj ntsuag"},{"bible_id":"1726","chapter_code":"ISA.61","verse_code":"ISA.61.3","label":"3","content":"hab muab kev zoo sab pauj kev quaj ntsuag, rua cov tuabneeg kws nyob huv lub nroog Xi-oos, muab kev zoo sab hab kev kaaj sab pauj kev lwj sab, muab zaaj nkauj kws hu qhuas tug TSWV pauj kev txomnyem nyuaj sab. Puab yuav zoo ib yaam le tsob ntoo kws tug TSWV cog tseg. Puab yuav ua ncaaj ua nceeg, mas suavdlawg yuav qhuas Vaajtswv, vim tej num zoo kws nwg tau ua."},{"bible_id":"1726","chapter_code":"ISA.61","verse_code":"ISA.61.4","label":"4","content":"Puab yuav rov txhim khu tej qub nroog kws puamtsuaj taag lawm, hab rov khu tej chaw kws muab tso tseg tau ntau tam dlhau lug lawm dlua tshab."},{"bible_id":"1726","chapter_code":"ISA.61","verse_code":"ISA.61.5","label":"5","content":"Cov tuabneeg txawv tebchaws yuav yug mej tej tsaj, laij mej tej teb hab tu mej tej vaaj txiv maab;"},{"bible_id":"1726","chapter_code":"ISA.61","verse_code":"ISA.61.6","label":"6","content":"luas yuav hu mej has tas yog tug TSWV cov povthawj, hab hu mej has tas yog cov kws tuav Vaajtswv teg num. Mej yuav tau txhua tsaav tuabneeg tej nyaj, hab mej yuav khaav ntxhas rua luas tej nyaj kws mej tau lug ntawd."},{"bible_id":"1726","chapter_code":"ISA.61","verse_code":"ISA.61.7","label":"7","content":"Mej txujkev txaajmuag hab kev poob ntsejmuag tub dlhau lawm. Mej yuav tau nyob huv mej lub tebchaws. Mej yuav tau nyaj hab txhua tsaav yaam ib npaug ntxiv; hab mej yuav zoo sab moog ibtxhis le."},{"bible_id":"1726","chapter_code":"ISA.61","verse_code":"ISA.61.8","label":"8","content":"Tug TSWV has tas, \u201cVim kuv nyam txujkev ncaaj nceeg, kuv ntxub txujkev ua tubsaab hab ua kev txhum kawg le. Vim kuv yog tug kws ncaaj nceeg kuv yuav muab nqe zug rua kuv tsaav tuabneeg, hab kuv yuav coglug rua puab moog ibtxhis le."},{"bible_id":"1726","chapter_code":"ISA.61","verse_code":"ISA.61.9","label":"9","content":"Kuv tsaav tuabneeg yuav tau koob meej ntawm ib tsoom tebchaws, txhua tug kws pum puab yuav paub has tas puab yog tsaav tuabneeg kws kuv foom koob moov rua lawm.\u201d"},{"bible_id":"1726","chapter_code":"ISA.61","verse_code":"ISA.61.10","label":"10","content":"Yeluxalees zoo sab heev rua tej kws tug TSWV tau ua lawm. Nwg zoo le tug nkauj nyaab hab nraug vauv kws naav tau cev tsoog moog rua huv rooj tshoob. Vaajtswv yuav muab kev cawm dlim hab kev muaj yeej rua nwg naav."},{"bible_id":"1726","chapter_code":"ISA.61","verse_code":"ISA.61.11","label":"11","content":"Ib yaam le tej noob qoob kws muab tseb lawm, yeej yuav tuaj taug kaug. Tug TSWV kws kaav ib puas tsaav yaam yuav cawm nwg tsaav tuabneeg, hab txhua tsaav tuabneeg yuav qhuas tug TSWV."},{"bible_id":"1726","chapter_code":"ISA.62","verse_code":"ISA.62.1","label":"1","content":"Vim Xi-oos, kuv yuav tsi nyob tuabywv; hab vim lub nroog Yeluxalees, kuv yuav tsi nyob ntsag tu moog txug thaus nwg txujkev ncaaj nceeg ci le dluab nub thaus sawv ntxuv, hab nwg txujkev cawm dlim ci le teg tsau thaus tsaus ntuj."},{"bible_id":"1726","chapter_code":"ISA.62","verse_code":"ISA.62.2","label":"2","content":"Yeluxalees, txhua tsaav tuabneeg yuav pum koj txujkev muaj yeej, hab txhua tug vaajntxwv yuav pum koj tau koob meej, hab luas yuav hu koj lub npe tshab kws tug TSWV muab rua koj."},{"bible_id":"1726","chapter_code":"ISA.62","verse_code":"ISA.62.3","label":"3","content":"Koj yuav yog lub mom kub kws zoo nkauj heev ntawm tug TSWV txhais teg, hab yog lub mom vaajntxwv kws nyob ntawm koj tug Vaajtswv lub xibteg."},{"bible_id":"1726","chapter_code":"ISA.62","verse_code":"ISA.62.4","label":"4","content":"Luas yuav tsi hu koj has tas, \u201cRaug tso povtseg,\u201d hab koj lub tebchaws yuav tsi raug muab tso tseg nyob qhuav nkuag ca. luas yuav hu koj has tas, \u201cKuv txujkev zoo sab nyob huv nwg,\u201d hab yuav hu koj lub tebchaws has tas, \u201cSis yuav zoo sab,\u201d vim tug TSWV txujkev zoo sab nyob huv koj, mas koj yuav zoo le leej txiv rua lub tebchaws."},{"bible_id":"1726","chapter_code":"ISA.62","verse_code":"ISA.62.5","label":"5","content":"Ib tug tub hluas yuav ib tug nkaujxwb ua quaspuj le caag, mas tug kws tsim koj yuav koj ib yaam le ntawd, tug nraug vauv txaus sab rua nwg tug quaspuj le caag, mas koj tug Vaajtswv txaus sab rua koj npaum le ntawd ntaag."},{"bible_id":"1726","chapter_code":"ISA.62","verse_code":"ISA.62.6","label":"6","content":"Yeluxalees, kuv ca cov tuabneeg faajxwm nyob sau koj tej ntsaa yeej, tsi has nruab nub hab mo ntuj, puab has tsi tseg rua tug TSWV, kuas ncu ntsoov nwg tej lug cog tseg, hab tsi pub kuas tug TSWV tso puab tseg ib zag le."},{"bible_id":"1726","chapter_code":"ISA.62","verse_code":"ISA.62.7","label":"7","content":"Puab yuav tsi pub tug TSWV moog su txug thaus nwg txhim khu lub nroog Yeluxalees tav, hab ua kuas tau lub nroog rua txhua tsaav tuabneeg qhuas."},{"bible_id":"1726","chapter_code":"ISA.62","verse_code":"ISA.62.8","label":"8","content":"Tug TSWV tau coglug tseg hab yuav ua kuas tav lawv le nwg has: \u201cKuv yuav tsi pub mov rua mej coj moog yug mej cov yeebncuab ntxiv lawm, hab cov tuabneeg txawv tebchaws yuav tsi haus tej cawv txiv maab kws mej ua tau."},{"bible_id":"1726","chapter_code":"ISA.62","verse_code":"ISA.62.9","label":"9","content":"Tabsis koj yog tug cog hab yog tug sau tej qoobloo ntawd; koj yuav tau noj tej ncuav ntawd hab ua Vaajtswv tsaug. Koj yog tug npaaj hab sau tej txiv maab lug ua ke, koj yuav tau tej txiv maab ntawd hab cawv txiv maab lug haus nyob huv kuv lub tuamtsev.\u201d"},{"bible_id":"1726","chapter_code":"ISA.62","verse_code":"ISA.62.10","label":"10","content":"Cov tuabneeg huv lub nroog Yeluxalees, mej ca le moog kuas dlhau plawg cov roojvaag, rhawv kev rua cov pejxeem taug; ca le ncaws txuj nam kev luj, khaws tej pobzeb huv plawv kev povtseg, hab tsaa chij rua txhua tsaav tuabneeg pum."},{"bible_id":"1726","chapter_code":"ISA.62","verse_code":"ISA.62.11","label":"11","content":"Tug TSWV tshaajtawm rua txhua tsaav tuabneeg has tas, \u201cMej ca le qha rua cov tuabneeg huv lub nroog Yeluxalees has tas, \u2018Tsaa qhovmuag saib, mej txujkev cawm dlim tub lug lawm lauj!\u2019 Nwg coj nqe zug lug rua cov tuabneeg kws nwg tub cawm dlim lawm.\u201d"},{"bible_id":"1726","chapter_code":"ISA.62","verse_code":"ISA.62.12","label":"12","content":"Luas yuav hu mej has tas, \u201cVaajtswv tsaav tuabneeg kws dlawbhuv, tsaav Tuabneeg kws Vaajtswv Cawm dlim.\u201d Luas yuav hu lub nroog Yeluxalees has tas, \u201cLub Nroog kws Vaajtswv hlub,\u201d hab \u201cYog Lub Nroog Kws Vaajtswv Tsi Muab Tso Tseg le.\u201d"},{"bible_id":"1726","chapter_code":"ISA.63","verse_code":"ISA.63.1","label":"1","content":"\u201cTug kws tuaj huv lub nroog Npauxelas kws nyob huv tebchaws Edoos tuaj yog leejtwg? Tug kws naav cev rig tsho lab kws taug kev khov kho tuaj ntawd yog leejtwg?\u201d Tub yog tug TSWV kws muaj fwjchim cawm tau tuabneeg dlim, taabtom tuaj qha nwg txujkev muaj yeej lawm."},{"bible_id":"1726","chapter_code":"ISA.63","verse_code":"ISA.63.2","label":"2","content":"\u201cVim le caag tug TSWV cev rig tsho txhaj lab zoo le tug txivneej kws tsuj txiv maab ua cawv cev rig tsho?\u201d"},{"bible_id":"1726","chapter_code":"ISA.63","verse_code":"ISA.63.3","label":"3","content":"Tug TSWV teb has tas, \u201cKuv muab txhua tsaav tuabneeg tsuj ib yaam le tsuj txiv maab, mas tsi muaj leejtwg tuaj paab kuv le. Kuv chim kuv txhaj tsuj puab, hab puab tej ntshaav txaws lu kuv cev rig tsho taag."},{"bible_id":"1726","chapter_code":"ISA.63","verse_code":"ISA.63.4","label":"4","content":"Tub txug lub sijhawm kws kuv cawm kuv tsaav tuabneeg; hab rau txim rua puab cov yeebncuab lawm."},{"bible_id":"1726","chapter_code":"ISA.63","verse_code":"ISA.63.5","label":"5","content":"Kuv tsaa qhovmuag saib puagncig, tsi muaj leejtwg tuaj paab kuv, mas kuv xaav tsi thoob le. Tabsis vim kuv txujkev chim, ua rua kuv muaj zug heev, kuv txhaj kovyeej."},{"bible_id":"1726","chapter_code":"ISA.63","verse_code":"ISA.63.6","label":"6","content":"Vim kuv txujkev chim, kuv txhaj muab txhua tsaav tuabneeg lug tsuj paim pis txua. Kuv muab puab cov ntshaav laub rua huv aav.\u201d"},{"bible_id":"1726","chapter_code":"ISA.63","verse_code":"ISA.63.7","label":"7","content":"Kuv yog Yaxayas, kuv qha tug TSWV txujkev hlub kws tsi paub kawg; kuv qhuas nwg vim tej kws nwg tau ua rua peb taag lug lawm. Nwg foom koob moov nplua mag rua cov Yixalayees, rua qhov nwg muaj txujkev hlub moog ibtxhis."},{"bible_id":"1726","chapter_code":"ISA.63","verse_code":"ISA.63.8","label":"8","content":"Tug TSWV has tas, \u201cPuab yog kuv tsaav tuabneeg; puab yuav tsi dlaag kuv ib zag le.\u201d Yog le ntawd, nwg txhaj cawm puab"},{"bible_id":"1726","chapter_code":"ISA.63","verse_code":"ISA.63.9","label":"9","content":"kuas puab dlim ntawm puab tej kev txomnyem. Tub yog tug TSWV tso nwg tug timtswv lug cawm puab ntaag. Vim nwg txujkev hlub hab kev ua sab ntev, nwg txhaj tso puab dlim. Nwg yeej ibtxwm tsomkwm puab thaus u lug,"},{"bible_id":"1726","chapter_code":"ISA.63","verse_code":"ISA.63.10","label":"10","content":"tabsis puab ntxeev sab rua nwg hab ua rua nwg tug ntsujplig dlawbhuv tu sab; yog le ntawd nwg txhaj ua yeebncuab rua puab hab tawmtsaam puab."},{"bible_id":"1726","chapter_code":"ISA.63","verse_code":"ISA.63.11","label":"11","content":"Tabsis puab  ncu txug txheej thaus u, tam kws tug TSWV tug tubkhai Mauxes nyob, puab txhaj nug has tas, \u201cNwgnuav tug TSWV kws cawm nwg tsaav tuabneeg cov thawjcoj kws hlaa havtxwv lug nyob qhov twg? Tug TSWV kws pub nwg tug ntsujplig rua Mauxes nyob qhov twg?"},{"bible_id":"1726","chapter_code":"ISA.63","verse_code":"ISA.63.12","label":"12","content":"Tug TSWV kws has kuas Mauxes ua tej txujci tseemceeb qha nwg lub fwjchim rua suavdlawg pum, nwg muab havtxwv faib rua ob saab, ua kev rua nwg tsaav tuabneeg taug lug, kuas nwg tau ntsejmuag moog ibtxhis nyob twg lawm?\u201d"},{"bible_id":"1726","chapter_code":"ISA.63","verse_code":"ISA.63.13","label":"13","content":"Vim tug TSWV coj puab kev lug, puab kutaw muab nplua ib yaam le tej neeg qus, hab puab tsi qaug le."},{"bible_id":"1726","chapter_code":"ISA.63","verse_code":"ISA.63.14","label":"14","content":"Tug TSWV coj nwg tsaav tuabneeg moog su ib yaam le luas coj tej tsaj moog rua lub haav kws muaj zaub mog nyoos. Nwg coj nwg tsaav tuabneeg kev, nwg lub npe txhaj muaj koob meej."},{"bible_id":"1726","chapter_code":"ISA.63","verse_code":"ISA.63.15","label":"15","content":"Tug TSWV, thov tsaa qhovmuag sau ntuj saib tuaj rua peb, sau ntuj yog koj qhov chaw nyob dlawbhuv kws muaj koj tug tshwjchim ci ntsaa ab. Koj txujkev hlub hab mob sab rua peb nyob qhov twg lawm? Koj tsi xaam muaj peb le lawm los? Tug TSWV, thov koj tsi xob muab peb tso tseg."},{"bible_id":"1726","chapter_code":"ISA.63","verse_code":"ISA.63.16","label":"16","content":"Tug TSWV, koj txhaj yog peb txiv. Txawm yog Anplahaas hab Yakhauj obtug yog peb yawmkoob los obtug yeej tsi paub txug peb le. Tabsis tug TSWV, tsuas yog koj tuab leeg kws yog peb txiv, koj txhaj yog tug kws ibtxwm paab peb dlim xwb."},{"bible_id":"1726","chapter_code":"ISA.63","verse_code":"ISA.63.17","label":"17","content":"Vim le caag koj ca peb yuam kev ua tsi lawv le koj txujkev lawm? Vim le caag koj ca peb tawv ncauj ua luaj, peb txhaj tso koj tseg lawm? Thov tig lug saib koj cov tubkhai hab koj tsaav tuabneeg."},{"bible_id":"1726","chapter_code":"ISA.63","verse_code":"ISA.63.18","label":"18","content":"Peb yog koj tsaav tuabneeg kws dlawbhuv, peb raug yeebncuab lawv tawm moog ib ntus hab peb cov yeebncuab muab koj lub chaw kws dlawbhuv ua puamtsuaj taag."},{"bible_id":"1726","chapter_code":"ISA.63","verse_code":"ISA.63.19","label":"19","content":"Koj ua rua peb ib yaam le koj yeej tsi tau kaav peb dlua, hab ib yaam le peb tsi yog koj tsaav tuabneeg le ntaag."},{"bible_id":"1726","chapter_code":"ISA.64","verse_code":"ISA.64.1","label":"1","content":"Tug TSWV, ua caag koj tsi qheb hlo rooj ntug hab nqeg lug, kuas tej hauv roob txhaj yuav pum koj hab ntshai ua zug koog?"},{"bible_id":"1726","chapter_code":"ISA.64","verse_code":"ISA.64.2","label":"2","content":"Tej roob yuav tshee ua zug kais ib yaam le dlej npau huv lub laujkaub kws rhaub huv qhovcub. Thov koj lug qha koj lub fwjchim rua koj cov yeebncuab pum, hab ua rua txhua tsaav tuabneeg ntshai tshee nyo taabmeeg ntawm koj xubndlag."},{"bible_id":"1726","chapter_code":"ISA.64","verse_code":"ISA.64.3","label":"3","content":"Muaj ib zag koj tau lug ua tej yaam kws peb ntshai kawg le rua peb pum, peb yeej tsi tau xaav txug has tas yuav muaj le ntawd; tej toj roob hauv peg ua zug koog thaus tej ntawd pum koj."},{"bible_id":"1726","chapter_code":"ISA.64","verse_code":"ISA.64.4","label":"4","content":"Txij thaus u lug yeej tsi tau muaj leejtwg pum lossis nov ib tug Vaajtswv kws zoo le koj, leejtwg ua tej num luj npaum le nuav paab txhua tug kws ca sab rua nwg."},{"bible_id":"1726","chapter_code":"ISA.64","verse_code":"ISA.64.5","label":"5","content":"Koj txais yuav txhua tug kws txaus sab ua tuabneeg ncaaj, cov ntawd yog cov tuabneeg kws ncu ntsoov ua lub neej lawv le koj lub sab nyam. Koj tub chim rua peb lawm, tabsis peb tseem ua txhum ntxiv hab txawm yog thaus u koj tub chim rua peb npaum le ntawd los peb pheej ua txhum tsi tseg le."},{"bible_id":"1726","chapter_code":"ISA.64","verse_code":"ISA.64.6","label":"6","content":"Peb txhua tug puavleej tau ua txhum huv tuabsi; txawm yog tej num zoo kws peb ua los puavleej qas zoo ib yaam le txuj phuam kws tsi tau muab ntxhua. Tub yog vim peb tej kev txhum, peb txhaj zoo ib yaam le tej nplooj qhua kws cua muab ntsawj yaa taag lawm."},{"bible_id":"1726","chapter_code":"ISA.64","verse_code":"ISA.64.7","label":"7","content":"Tsi muaj leejtwg tig lug thov koj; tsi muaj leejtwg tuaj thov koj paab le. Tub yog vim peb tej kev txhum koj txhaj tsiv nkaum peb hab muab peb tso tseg lawm."},{"bible_id":"1726","chapter_code":"ISA.64","verse_code":"ISA.64.8","label":"8","content":"Tabsis tug TSWV, koj yeej yog peb leej txiv. Peb zoo le cov aav nplaum, hab koj yog tug puab peb."},{"bible_id":"1726","chapter_code":"ISA.64","verse_code":"ISA.64.9","label":"9","content":"Yog le ntawd tug TSWV, thov koj tsi xob chim rua peb, hab tsi xob cim ntsoov peb tej kev txhum moog ibtxhis. Vim peb yog koj tsaav tuabneeg; thov koj hlub peb."},{"bible_id":"1726","chapter_code":"ISA.64","verse_code":"ISA.64.10","label":"10","content":"Koj tej nroog tseemceeb raug pemsij ua suabpuam taag; txawm yog lub nroog Yeluxalees los raug luas muab tsoo puag taag, tsi muaj tuabneeg nyob huv lawm."},{"bible_id":"1726","chapter_code":"ISA.64","verse_code":"ISA.64.11","label":"11","content":"Lub Tuamtsev kws dlawbhuv hab zoo nkauj yog qhov chaw kws peb cov yawmkoob tuaj qhuas koj, tub raug suavtawg kub taag hab txhua thaaj chaw kws peb txaus sab rua puavleej raug puamtsuaj taag huv tuabsi lawm."},{"bible_id":"1726","chapter_code":"ISA.64","verse_code":"ISA.64.12","label":"12","content":"Tug TSWV, koj tsi quavntsej tej nuav los? Koj txawm tsi ua ib yaam dlaabtsi le ntaag los? Koj yuav ca peb tsau rawv txujkev txomnyem kuas peb tiv tsi taug le los?"},{"bible_id":"1726","chapter_code":"ISA.65","verse_code":"ISA.65.1","label":"1","content":"Tug TSWV has tas, \u201cKuv tog rawv yuav teb kuv tsaav tuabneeg tej lug thov, tabsis puab tsi thov kuv le. Kuv tog rawv puab lug cuag kuv, tabsis puab tsi kaam lug le hab. Txawm yog kuv has tas, \u2018Kuv nyob ntawm nuav yuav paab mej\u2019 los puab tsi kaam thov kuv le."},{"bible_id":"1726","chapter_code":"ISA.65","verse_code":"ISA.65.2","label":"2","content":"Kuv naj nub tog ntsoov kuv cov tuabneeg kws muaj lub sab tawv, tabsis puab pheej moog ua txhum lawv le puab lub sab nyam."},{"bible_id":"1726","chapter_code":"ISA.65","verse_code":"ISA.65.3","label":"3","content":"Puab tsi paub txaajmuag, puab txhaj ua kuas kuv chim. Puab muab khoom moog fij rua dlaab huv puab tej vaaj tseemceeb  hab hlawv tej moov tshuaj tsw qaab rua sau tej thaaj txi dlaab."},{"bible_id":"1726","chapter_code":"ISA.65","verse_code":"ISA.65.4","label":"4","content":"Mo ntuj puab nkaag moog rua huv tej qhov tsua hab tej qhov ntxaa, moog saablaaj rua cov tuabneeg kws tuag lawm tej plig. Puab noj nqaj npuas hab haus tej kua nqaj kws muab fij rua dlaab lawm."},{"bible_id":"1726","chapter_code":"ISA.65","verse_code":"ISA.65.5","label":"5","content":"Hab puab tseem has rua luas has tas, \u2018Txaav dleb ntawm peb, vim peb huv dlua mej.\u2019 Cov kws has le nuav, kuv ntxub kawg le. Kuv txujkev chim raug puab, mas zoo ib yaam le lub cubtawg kws cig tsi paub tuag."},{"bible_id":"1726","chapter_code":"ISA.65","verse_code":"ISA.65.6","label":"6","content":"\u201cTub muaj lug sau tseg lawm has tas, kuv yuav tsi zaam txim rua puab le, tabsis kuv yuav ua pauj rua puab,"},{"bible_id":"1726","chapter_code":"ISA.65","verse_code":"ISA.65.7","label":"7","content":"kuv yuav rau txim rua puab tej kev txhum hab puab cov yawmkoob tej kev txhum huv tuabsi, rua qhov puab tau moog hlawv moov tshuaj tsw qaab rua sau tej roob rhuav kuv ntsejmuag. Yog le ntawd kuv txhaj yuav rau txim kuas txaus nkaus rua tej kev phem kws puab ua lug lawm.\u201d Tug TSWV yog tug has le ntawd."},{"bible_id":"1726","chapter_code":"ISA.65","verse_code":"ISA.65.8","label":"8","content":"Tug TSWV has tas, \u201cTsi muaj ib tug twg muab tej txiv maab zoo ua kuas puamtsuaj le; tabsis tsuas yog muab tej txiv maab ntawd lug ua cawv haus xwb. Ib yaam le ntawd, kuv yuav tsi ua rua puab raug kev puamtsuaj, vim puab yog kuv cov tubkhai kws ua kuv teg num."},{"bible_id":"1726","chapter_code":"ISA.65","verse_code":"ISA.65.9","label":"9","content":"Kuv yuav foom moov zoo rua cov Yixalayees kws yog xeem Yudas, mas puab caajceg yuav tau kuv lub tebchaws kws muaj roob muaj haav lug ua puab tug. Cov tuabneeg kws kuv xaiv lug ua kuv cov tubkhai yuav tau nyob huv lub tebchaws ntawd."},{"bible_id":"1726","chapter_code":"ISA.65","verse_code":"ISA.65.10","label":"10","content":"Puab yuav pehawm kuv hab yuav coj puab tej yaaj tej nyuj moog noj zaub huv lub taj Saloos kws nyob saab nubpoob hab huv lub Haav Covnyom kws nyob saab nubtuaj."},{"bible_id":"1726","chapter_code":"ISA.65","verse_code":"ISA.65.11","label":"11","content":"\u201cTabsis mej cov kws tau tso kuv tseg, mej tsi ncu txug kuv lub Roob Xi-oos kws dlawbhuv,  mej teeb thaaj teev tug mlom Nkas, hab tug mlom Menis kws yog cov vaajtswv ntawm txuj moov zoo hab moov phem."},{"bible_id":"1726","chapter_code":"ISA.65","verse_code":"ISA.65.12","label":"12","content":"Mej yuav tau qhov phem, mej yuav tuag rua nav ntaaj nav rag, vim thaus kuv hu, mej tsi teb hab thaus kuv has mej tsi noog. Mej too hauv li moog ua kev phem, vim mej tsi noog kuv lug."},{"bible_id":"1726","chapter_code":"ISA.65","verse_code":"ISA.65.13","label":"13","content":"Kuv has rua mej has tas, cov tubkhai kws fwm kuv hab noog kuv lug, yuav muaj noj muaj haus nplua mag, tabsis mej yuav tshaib nqhes. Kuv cov tubkhai yuav zoo sab heev, tabsis mej yuav poob ntsejmuag."},{"bible_id":"1726","chapter_code":"ISA.65","verse_code":"ISA.65.14","label":"14","content":"Kuv cov tubkhai yuav hu nkauj zoo sab, tabsis mej yuav quaj lwj sab ntsuav."},{"bible_id":"1726","chapter_code":"ISA.65","verse_code":"ISA.65.15","label":"15","content":"Cov tuabneeg kws kuv xaiv tseg lawm, yuav tuav mej lub npe foom tsi zoo, kuv yog tug TSWV kws kaav ib puas tsaav yaam, kuv yuav muab mej tua povtseg; tabsis kuv yuav muab cov tuabneeg kws noog kuv lug tis dlua npe tshab."},{"bible_id":"1726","chapter_code":"ISA.65","verse_code":"ISA.65.16","label":"16","content":"Cov tuabneeg kws nyob huv lub tebchaws nuav thov koob moov, yuavtsum thov ntawm Vaajtswv tug kws muaj kev ncaaj nceeg. Yog leejtwg yuav coglug, yuavtsum tuav Vaajtswv tug kws muaj kev ncaaj nceeg lub npe cog. Mas mej txhaj tsi ncu txug tej kev txomnyem kws mej raug lug lawm.\u201d"},{"bible_id":"1726","chapter_code":"ISA.65","verse_code":"ISA.65.17","label":"17","content":"Tug TSWV has tas, \u201cKuv yuav tsim dlua lub ntuj tshab hab lub nplajteb tshab, mej yuav tsi ncu txug tej kws tub muaj taag lug lawm."},{"bible_id":"1726","chapter_code":"ISA.65","verse_code":"ISA.65.18","label":"18","content":"Mej ca le zoo sab rua tej kws kuv tsim dlua tshab ntawd moog ibtxhis. Cov tuabneeg kws nyob huv lub nroog Yeluxalees tshab kws kuv tsim yuav muaj kev zoo sab hab nyob kaaj sab lug."},{"bible_id":"1726","chapter_code":"ISA.65","verse_code":"ISA.65.19","label":"19","content":"Kuv yuav zoo sab rua lub nroog Yeluxalees hab txaus sab kawg nkaus rua kuv tsaav tuabneeg; yuav tsi nov suab quaj suab nyav nyob huv lub nroog ntawd ib zag ntxiv le lawm."},{"bible_id":"1726","chapter_code":"ISA.65","verse_code":"ISA.65.20","label":"20","content":"Nyob huv lub nroog ntawd cov mivyuas mog yuav tsi muaj kev pluj kev tuag, hab txhua tug tuabneeg yuav muaj sa nyob ntev. Cov tuabneeg kws muaj noobnyoog ib puas xyoo los tseem zoo le tug hluas. Yog leejtwg tuag ua ntej ntawd, ces yog kuv rau txim rua nwg xwb."},{"bible_id":"1726","chapter_code":"ISA.65","verse_code":"ISA.65.21+ISA.65.22","label":"21-22","content":"Cov tuabneeg ua tsev, yuav tau nyob huv tej tsev ntawd, tsi muaj lwm tug tau nyob. Puab yuav cog txiv maab hab yuav tau haus tej cawv txiv maab ntawd, tsi yog lwm tug yuav tau haus. Kuv tsaav tuabneeg yuav muaj noobnyoog nyob ntev ib yaam le tej ntoo. Puab yuav zoo sab rua txhua yaam kws puab txhais teg ua tau lug."},{"bible_id":"1726","chapter_code":"ISA.65","verse_code":"ISA.65.23","label":"23","content":"Txhua yaam kws puab ua yeej yuav tav, hab puab tej mivnyuas yuav tsi raug kev puamtsuaj. Kuv yuav foom koob moov rua puab hab puab cov xeebntxwv ib tam dlhau ib tam moog ibtxhis le."},{"bible_id":"1726","chapter_code":"ISA.65","verse_code":"ISA.65.24","label":"24","content":"Thaus puab tseem thov kuv tsi tau xaus, kuv tub teb puab lawm."},{"bible_id":"1726","chapter_code":"ISA.65","verse_code":"ISA.65.25","label":"25","content":"Maa hab mivnyuas yaaj yuav nrhav noj ua ke, tsuv ntxhuav yuav noj quavnyaab ib yaam le nyuj noj, tuabneeg hab tsaj yuav tsi ntshai naab ntxiv lawm. Sau kuv lub Roob Xi-oos kws dlawbhuv,  yuav tsi muaj tej xwm phem dlaabtsi lawm.\u201d"},{"bible_id":"1726","chapter_code":"ISA.66","verse_code":"ISA.66.1","label":"1","content":"Tug TSWV has tas, \u201cNtuj ceebtsheej yog kuv lub zwmtxwv, nplajteb yog kuv lub chaw tag taw. Mej yuav ua lub tsev zoo le caag rua kuv nyob, hab qhov chaw kws kuv nyob yuav zoo le caag?"},{"bible_id":"1726","chapter_code":"ISA.66","verse_code":"ISA.66.2","label":"2","content":"Kuv yog tug kws tsim lub ntuj hab lub nplajteb nuav taagnrho huv tuabsi! Kuv txaus sab heev rua cov tuabneeg kws txu fwjchim, cov tuabneeg kws hloov dlua sab tshab, cov tuabneeg kws fwm kuv hab noog kuv lug."},{"bible_id":"1726","chapter_code":"ISA.66","verse_code":"ISA.66.3","label":"3","content":"\u201cTuabneeg ua lawv le puab lub sab nyam xwb. Puab tua ib tug txiv nyuj hab tua ib tug tuabneeg hlawv fij los puab suav has tas zoo ib yaam; puab tua ib tug mivnyuas yaaj hab muab ib tug dlev luv cejdlaab hlawv fij los puab suav has tas zoo ib yaam; puab muab nplej hab ntshaav npua fij los puab suav has tas zoo ib yaam; puab hlawv tshuaj tsw qaab hab pe mlom los puab suav has tas zoo ib yaam. Puab nyam ua kev phem kev qas xwb."},{"bible_id":"1726","chapter_code":"ISA.66","verse_code":"ISA.66.4","label":"4","content":"Yog le ntawd, kuv yuav tso tej sub tawg sub ntshaa kws puab ntshai lug raug puab, rua qhov thaus kuv hu tsi muaj leejtwg teb, thaus kuv has tsi muaj leejtwg noog. Puab txhobtxwm tsi noog kuv lug hab moog ua phem nkaus xwb.\u201d"},{"bible_id":"1726","chapter_code":"ISA.66","verse_code":"ISA.66.5","label":"5","content":"Mej cov kws ntshai hab fwm tug TSWV, ca le noog nwg tej lug nuav: \u201cRua qhov mej muab sab npuab kuv, mej cov tuabneeg muaj qee leej txhaj le ntxub mej hab tsi kaam nrug mej sis raug zoo. Puab thuam mej has tas, \u2018Ca tug TSWV ua nwg tej txujci rua mej pum hab cawm kuas mej dlim, peb xaav pum mej txujkev zoo sab kawg le.\u2019 Tabsis puab yuav poob ntsejmuag!"},{"bible_id":"1726","chapter_code":"ISA.66","verse_code":"ISA.66.6","label":"6","content":"Ua tuab zoo noog! Tej suab nrov ntsoog qeeg huv nroog, hab lub suab kws nrov huv lub Tuamtsev tuaj, tub yog tug TSWV rau txim rua nwg cov yeebncuab ntaag!"},{"bible_id":"1726","chapter_code":"ISA.66","verse_code":"ISA.66.7","label":"7","content":"\u201cKuv lub nroog kws dlawbhuv zoo ib yaam le tug quaspuj kws yug tau mivnyuas sai heev, tsi nov mob plaab le tub yug tau nwg tug tub lawm."},{"bible_id":"1726","chapter_code":"ISA.66","verse_code":"ISA.66.8","label":"8","content":"Puas muaj leejtwg nov lossis tau pum dlua ib zag le? Puas muaj ib tsaav tuabneeg twg kws tuab nub xwb, txawm yuav ca le sawv ua tau ib lub tebchaws? Lub nroog Xi-oos yuav fuamvaam sai ua ib tsaav tuabneeg, nwg yuav tsi tau tiv kev txomnyem ntxiv lawm."},{"bible_id":"1726","chapter_code":"ISA.66","verse_code":"ISA.66.9","label":"9","content":"Mej tsi xob xaav has tas kuv coj kuv tsaav tuabneeg lug txug lub caij yug puab los kuv tseem tsi tau pub yug.\u201d Tug TSWV yog tug kws has tej lug nuav ntaag."},{"bible_id":"1726","chapter_code":"ISA.66","verse_code":"ISA.66.10","label":"10","content":"Mej cov kws nyam lub nroog Yeluxalees, ca le nrug lub nroog Yeluxalees zoo sab, hab txaus sab rua nwg! Mej cov kws quaj ntsuag rua lub nroog Yeluxalees, mej ca le nrug nwg zoo sab!"},{"bible_id":"1726","chapter_code":"ISA.66","verse_code":"ISA.66.11","label":"11","content":"Mej yuav zoo sab rua lub nroog Yeluxalees txujkev vaammeej, ib yaam le tug mivnyuas kws txaus sab tau noj nwg nam lub mig."},{"bible_id":"1726","chapter_code":"ISA.66","verse_code":"ISA.66.12","label":"12","content":"Tug TSWV has tas, \u201cKuv yuav coj kev vaammeej lug rua mej moog ibtxhis, txhua tsaav tuabneeg tej nyaj yuav ndlwg laub lug lug rua mej ib yaam le tug dlej ndlwg tsi paub nqhuab le. Mej yuav zoo le tug mivnyuas kws leej nam puag rawv huv xubndlag noj mig, mas nwg hlub kawg le."},{"bible_id":"1726","chapter_code":"ISA.66","verse_code":"ISA.66.13","label":"13","content":"Kuv yuav nplig mej sab huv lub nroog Yeluxalees ib yaam le leej nam nplig nwg cov mivnyuas sab."},{"bible_id":"1726","chapter_code":"ISA.66","verse_code":"ISA.66.14","label":"14","content":"Thaus mej pum tej xwm nuav tshwmsim lug, mej yuav zoo sab; qhov ntawd yuav ua rua mej muaj zug hab noj qaab nyob zoo. Ces mej txhaj yuav paub has tas kuv yog tug TSWV kws paab cov tuabneeg noog kuv lug, hab kuv chim rua kuv cov yeebncuab.\u201d"},{"bible_id":"1726","chapter_code":"ISA.66","verse_code":"ISA.66.15","label":"15","content":"Tug TSWV yuav nrug nplaim tawg ua ke lug. Nwg yuav caij rawv cua dlaaj cua dlub lug, hab nwg yuav rau txim rua tug kws ua rua nwg chim."},{"bible_id":"1726","chapter_code":"ISA.66","verse_code":"ISA.66.16","label":"16","content":"Tug TSWV yuav tso suavtawg hab ntaaj lug rau txim rua txhua tsaav tuabneeg nyob huv nplajteb kws nwg pum has tas ua txhum, mas tej tuabneeg yuav raug tua tuag coob kawg le."},{"bible_id":"1726","chapter_code":"ISA.66","verse_code":"ISA.66.17","label":"17","content":"Tug TSWV has tas, \u201cCov tuabneeg kws ua kevcai ntxuav kuas puab huv moog pe dlaab rua huv tej vaaj txi dlaab,  noj nqaj npuas, noj tsuag, hab noj tej zaub mov kws kuv txwv tsi pub noj, yuav raug kev puamtsuaj taag."},{"bible_id":"1726","chapter_code":"ISA.66","verse_code":"ISA.66.18","label":"18","content":"Kuv yeej paub  tej num kws puab ua, hab tej kws puab lub sab xaav. Kuv yuav sau txhua tsaav tuabneeg lug ua ke.  Thaus puab lug txhij lawm, puab yuav pum kuv lub fwjchim,"},{"bible_id":"1726","chapter_code":"ISA.66","verse_code":"ISA.66.19","label":"19","content":"hab paub has tas kuv yog tug kws txav txim rua puab. \u201cTabsis kuv yuav tseg qee leej nyob hab khaiv puab moog qha txhua tsaav tuabneeg hab tej tebchaws dleb dleb kws tsi tau nov kuv lub npe hab tsi tau pum dlua kuv lub fwjchim, hab moog rua tim tebchaws Xapees, tebchaws Linpias  hab tebchaws Lidias kws muaj cov tuabneeg txawj tua neevnti, hab huv tebchaws Thunpas hab peg tebchaws Kilis. Puab yuav moog qha kuv lub fwjchim kws luj rua huv cov tebchaws ntawd."},{"bible_id":"1726","chapter_code":"ISA.66","verse_code":"ISA.66.20","label":"20","content":"Puab yuav coj mej cov kwvtij tawm huv txhua lub tebchaws rov lug rua kuv. Puab yuav coj mej cov kwvtij caij neeg, caij zaag, caij ntxhuav, caij tsheb neeg ua rog hab caij tsheb nyuj lug rua ntawm kuv lub roob dlawbhuv,  ib yaam le cov Yixalayees muab moov nplej ntim rua huv tej taig phab kws ntxuav huv lawm, hab yuav coj moog fij rua huv lub Tuamtsev."},{"bible_id":"1726","chapter_code":"ISA.66","verse_code":"ISA.66.21","label":"21","content":"Kuv yuav tsaa puab qee leej ua povthawj hab ua cov Levis, tug TSWV has le ntawd.\u201d"},{"bible_id":"1726","chapter_code":"ISA.66","verse_code":"ISA.66.22","label":"22","content":"Tug TSWV has tas, \u201cKuv lub fwjchim yuav tuav lub ntuj tshab hab lub nplajteb tshab kuas nyob ruaj, mas mej caajceg hab mej lub npe yuav nyob ruaj khov ib yaam le ntawd.\u201d"},{"bible_id":"1726","chapter_code":"ISA.66","verse_code":"ISA.66.23","label":"23","content":"Tug TSWV has tas, \u201cTxhua nub Hli Xab hab nub Xanpataus, mas txhua tsaav tuabneeg yuav tuaj pehawm kuv huv lub nroog Yeluxalees nuav."},{"bible_id":"1726","chapter_code":"ISA.66","verse_code":"ISA.66.24","label":"24","content":"Thaus puab tawm moog, puab yuav pum cov tuabneeg kws ntxeev sab rua kuv tej cev tuag. Cov kaas kws noj puab tej cev yuav tsi tuag, hab yuav tsi muaj leejtwg tua tau tej suavtawg kws kub puab ntawd le. Tej cev tuag ntawd yuav qas thoob nplajteb.\u201d"}]